+++
title = "हरदत्तः"
unicode_script = "devanagari"
+++



<details><summary>English</summary>

Haradatta’s Commentary, Mitākṣarā, on the Gautama Dharmasūtra  
Transcribed by Patrick Olivelle  
Edited by Vināyaka Gaṇeśa Āpṭe

Ānanda Āśrama Sanskrit Series, No. 61

Poona, 1931

**Formatting and Editorial Notes**

●	Mūla (root-text): BOLD

●	Mūla text cited in commentary: BOLD

●	Names of authors and texts: RED

●	Citations from other texts: BLUE

●	Pūrvapakṣa, Uttarapakṣa, and different views: underlined

●	Introductory comments that precede the mūla verses are given in italics.
</details>


**गौतमप्रणीतधर्मसूत्राणि**

**हरदत्तकृतमिताक्षरावृत्तिसहितानि**


## 
**तत्र प्रथमप्रश्ने प्रथमो ऽध्यायः**

नमो रुद्राय

	यद् धर्मशास्त्रं गौतमनिर्मितम् ।

	क्रियते हरदत्तेन तस्य वृत्तिर् मिताक्षरा ॥

<details open><summary>विश्वास-प्रस्तुतिः</summary>

वेदो धर्ममूलम् ॥ १।१ 
</details>

<details><summary>मूलम्</summary>

वेदो धर्ममूलम् ॥ १।१ 
</details>

कर्मजन्यो ऽभ्युदयनिःश्रेयसहेतुर् अपूर्वाख्य आत्मगुणो धर्मः । तस्य मूलं प्रमाणम् । वेदो मन्त्रब्राह्मणात्मकः । जाताव् एकवचनम् । चत्वारो वेदा ऋग्यजुःसामआत्मकास् त एव धर्मे प्रमाणम् । न योगिप्रत्यक्षं नानुमानं नार्थापत्तिर् न शाक्याद्यागमः । तेन तन्मूला एवोपनयनादयो धर्मा वक्ष्यन्ते न चैत्यवन्दनकेशोल्लुञ्चनादय इति । धर्मग्रहणम् उपलक्षणम् । अधर्मस्यापि प्रतिषेधात्मको वेद एव मूलम् । निषेधविधयो हि ब्रह्महत्यादौ विषये प्रवृत्तं निवर्तयन्ति । न च रागद्वेषादिना विषये प्रवृत्तस् ततो निवर्तयितुं शक्यः । यद्य् असौ निषयो ऽनुष्ठितः प्रत्यवायहेतुर् न स्याद् इति निषधविधिर् एव प्रत्यवायहेतुतां गमयति ॥ १।१ ॥

<details><summary>हरदत्त-प्रस्तावः</summary>

अथ यत्र प्रत्यक्षो वेदो मूलभूतो नोपपद्यते तत्र कथम् ।
</details>

<details open><summary>विश्वास-प्रस्तुतिः</summary>

तद्विदां च स्मृतिशीले ॥ १।२ ॥
</details>

<details><summary>मूलम्</summary>

तद्विदां च स्मृतिशीले ॥ १।२ ॥
</details>

तद्विदां वेदविदां मन्वादीनां या स्मृतिस् तत्प्रणीतं धर्मशास्त्रं यच् च तेषां शीलम् अनुष्ठानं ते स्मृतिशीले अस्मदादीनां प्रमाणम् । न च तेषाम् अनुष्ठानं निर्मूलं संभवति । संभवति च वैदिकानाम् उत्सन्नपाठे वेदानुभव इति । तेषां तु तदानीं विद्यमानत्वेन संप्रदायाविद्धेदाच् च वैदिकानुष्ठानं वेदमूलम् एव । यथाह आपस्तम्बः: “तेषाम् उत्सन्नाः पाठाः प्रयोगाद् अनुमीयन्ते” इति ॥ १।२ ॥

<details><summary>हरदत्त-प्रस्तावः</summary>

यदि शीलं प्रमाणम् अतिप्रसङ्गः स्यात् । कथम् । कतकभरद्वाजौ व्यत्यस्य भार्ये जग्मतुः; वसिष्ठश् चण्डालीम् अक्षमालाम्; प्रजापतिः स्वां दुहितरम्; रामेण पितृवचनाद् अविचारेण मातुः शिरश् छिन्नम् – इत्यादिसाहसम् अपि प्रमाणम् स्यात् । नेत्य् आह –
</details>

<details open><summary>विश्वास-प्रस्तुतिः</summary>

दृष्टो धर्मव्यतिक्रमः साहसं च महताम् ॥ १।३ ॥
</details>

<details><summary>मूलम्</summary>

दृष्टो धर्मव्यतिक्रमः साहसं च महताम् ॥ १।३ ॥
</details>

महताम् एतादृशं साहसम् अपि धर्मव्यतिक्रम एव दृष्टो न तु धर्मः,। रागद्वेषनिबन्ध्नत्वात् ॥ १।३ ॥

<details><summary>हरदत्त-प्रस्तावः</summary>

न च तेषाम् एवंविधं दृष्टम् इत्य् एतावतास्मदादीनाम् अपि प्रसङ्गः । कुतः –
</details>

<details open><summary>विश्वास-प्रस्तुतिः</summary>

अवरदौर्बल्यात् ॥ १।४ ॥
</details>

<details><summary>मूलम्</summary>

अवरदौर्बल्यात् ॥ १।४ ॥
</details>

अवरेषाम् अस्मदादीनां दुर्बलत्वात् । तथा च श्रूयते ।

	तेषां तेजोविशेषेण प्रत्यवायो न विद्यते ।

	तद् अन्वीक्ष्य प्रयुञ्जानः सीदत्य् अवरको जनः ॥ इति ॥ १।४ ॥

<details><summary>हरदत्त-प्रस्तावः</summary>

अथ यत्र द्वे विरुद्धे तुल्यबले प्रमाणे उपनिपततः । यथातिरात्रे षोडशिनं गृह्णाति, नातिरात्रे षोडशिनं गृह्णाति । उदिते जुहोत्य् अनुदिते जुहोतीति श्रुतिः । “नित्यम् अभोज्यं केशकीटावपन्नम्” इति गौतमः । 

	पक्षिजग्धं गवाघ्रातम् अवधूतम् अवक्षतम् ।  
	केशकीटावपन्नं च मृत्प्रक्षेपेण शुध्यति ॥ 

इति मनुः । तत्र किं कर्तव्यम् ।
</details>

<details open><summary>विश्वास-प्रस्तुतिः</summary>

तुल्यबलविरोधे विकल्पः ॥ १।५ ॥
</details>

<details><summary>मूलम्</summary>

तुल्यबलविरोधे विकल्पः ॥ १।५ ॥
</details>

तुल्यप्रमाणप्रापितयोर् एवंजातीयकयोर् अर्थयोर् विकल्पः । तद् वेदं वेत्य् अन्यतरस्वीकारः । न समुच्चयो ऽसंभवात् । प्रकर्षबोधने तु श्रुतिस्मृतिविरोधे स्मृत्यर्थो नादरणीयः, अतुल्यबलत्वात् । अत एव जाबालिर् आह ।

	श्रुतिस्मृतिविरोधे तु श्रुतिर् एव गरीयसी ।

	अविरोधे सदा कार्यं स्मार्तं वैदिकवत् सदा ॥ इति ॥ १।५ ॥

<details><summary>हरदत्त-प्रस्तावः</summary>

अथेदानीं दर्मान् वक्ष्यन्न् उपनयनपूर्वकत्वात् तेषाम् उपनयनं तावद् आह ।
</details>

<details open><summary>विश्वास-प्रस्तुतिः</summary>

उपनयनं ब्राह्मणस्याष्टमे ॥ १।६ ॥
</details>

<details><summary>मूलम्</summary>

उपनयनं ब्राह्मणस्याष्टमे ॥ १।६ ॥
</details>

उपनयनानन्तरभाविनि ब्राह्मणत्वे ऽत्र [ब्राह्मणग्रहणम्] । ब्राह्मणग्रहणं तु ब्राह्मणस्य सत एवोपनयनं न तूपनयनादिसंस्करजन्यब्राह्मण्यम् इति ज्ञापनर्थम् । किं च ब्राह्मणो न हन्तव्यः । ब्राह्मणो न सुरां पिबेद् इति निषेधश्रुतिर् अनुपनीतविषये(या) न स्यात् । ब्राह्मणस्याष्टमं वर्षं मुख्यम् उपनयनकालः । प्रथमभाविनो गर्भाधानादीन् संस्कारान् उल्लङ्घ्योपनयनं व्याचक्षाणस् तस्य प्राधान्यं दर्शयति । तेन दैवानुपपत्त्या गर्भाधानादेर् अकरणे ऽप्य् उपनयनं भवेति । तस्याकरणे तु विवाहादिष्व् अनधिकार इति सिद्धम् ॥ १।६ ॥

<details open><summary>विश्वास-प्रस्तुतिः</summary>

नवमे पञ्चमे वा काम्यम् ॥ १।७ ॥
</details>

<details><summary>मूलम्</summary>

नवमे पञ्चमे वा काम्यम् ॥ १।७ ॥
</details>

कामनिमित्तं काम्यम् । तन् नवमे पञ्चमे वा भवति । “नवमे तेजस्कामम्” इत्य् आपस्तम्बः ।

	ब्रह्मवर्चसकामस्य कार्यो विप्रस्य पञ्चमे ।

इति मनुः ॥ १।७ ॥



<details open><summary>विश्वास-प्रस्तुतिः</summary>

गर्भादि संख्या वर्षाणाम् ॥ १।८ ॥
</details>

<details><summary>मूलम्</summary>

गर्भादि संख्या वर्षाणाम् ॥ १।८ ॥
</details>

वर्षाणां संख्या गर्भादिर् एव भवति, न जननादिः ॥ १।८ ॥

<details open><summary>विश्वास-प्रस्तुतिः</summary>

तद् द्वितीयं जन्म ॥ १।९ ॥
</details>

<details><summary>मूलम्</summary>

तद् द्वितीयं जन्म ॥ १।९ ॥
</details>

तद् उपनयनं द्वितीयं जन्म । अत्रास्य माता सावित्री पिता त्व् आचार्यः । तेन द्विजन्मत्वसिद्धिः ॥ १।९ ॥

<details open><summary>विश्वास-प्रस्तुतिः</summary>

तद् यस्मात् स आचार्यः ॥ १।१० ॥
</details>

<details><summary>मूलम्</summary>

तद् यस्मात् स आचार्यः ॥ १।१० ॥
</details>

तद् उपनयनं पितुर् अभावे यस्मात् पुरुषाद् भवति स आचार्यः ॥ १।१० ॥

<details><summary>हरदत्त-प्रस्तावः</summary>

न तु केवलाद् उपनयनात् । कस्मात् तर्हि –
</details>

<details open><summary>विश्वास-प्रस्तुतिः</summary>

वेदानुवचनाच् च ॥ १।११ ॥
</details>

<details><summary>मूलम्</summary>

वेदानुवचनाच् च ॥ १।११ ॥
</details>

अनुवचनम् अधापनम् । अत्र मनुः ।

	उपनीय तु यः शिष्यं वेदम् अध्यपयेद् द्विजः ।

	सकल्पं सरहस्यं च तम् आचार्यं प्रचक्षते ॥ इति ॥ १।११ ॥

<details open><summary>विश्वास-प्रस्तुतिः</summary>

एकादशद्वादशयोः क्षत्रियवैश्ययोः ॥ १।१२ ॥
</details>

<details><summary>मूलम्</summary>

एकादशद्वादशयोः क्षत्रियवैश्ययोः ॥ १।१२ ॥
</details>

नित्यो ऽयम् अनयोः कल्पः । काम्यस् तु मनुना दर्शितः ।

	राज्ञो बलार्थिनः षष्ठे वैश्यस्यार्थार्थिनो ऽष्टमे । इति ॥ १।१२ ॥

<details><summary>हरदत्त-प्रस्तावः</summary>

अथापत्कल्पान् आह ।
</details>

<details open><summary>विश्वास-प्रस्तुतिः</summary>

आ षोडशाद् ब्राह्मणस्यापतिता सावित्री ॥ १।१३ ॥
</details>

<details><summary>मूलम्</summary>

आ षोडशाद् ब्राह्मणस्यापतिता सावित्री ॥ १।१३ ॥
</details>

अभिविधाव् आकारः । आ षोडशाद् वर्षाद् ब्राह्मणस्य सावित्र्य् अपतिता अप्रच्युता । सावित्रीशब्देन तदुपदेशनिमित्तम् उपनयनं लक्ष्यते । तद् उपनयनस्य कालः इत्य् अर्थः ॥ १।१३ ॥

<details open><summary>विश्वास-प्रस्तुतिः</summary>

द्वाविंशते राजन्यस्य द्व्यधिकाया वैश्यस्य ॥ १।१४ ॥
</details>

<details><summary>मूलम्</summary>

द्वाविंशते राजन्यस्य द्व्यधिकाया वैश्यस्य ॥ १।१४ ॥
</details>

उभयत्राप्य् आङ् अनुवर्तते । पूरणप्रत्ययस्य लोपो द्रष्टव्यः । आ द्वादिंशाद् वर्षाद् राजन्यस्य आ चतुर्विंशास् वैश्यस्यापतिता सावित्री ॥ १।१४ ॥

<details open><summary>विश्वास-प्रस्तुतिः</summary>

मौञ्जीज्यामौर्वीसौत्र्यो मेखलाः क्रमेण ॥ १।१५ ॥
</details>

<details><summary>मूलम्</summary>

मौञ्जीज्यामौर्वीसौत्र्यो मेखलाः क्रमेण ॥ १।१५ ॥
</details>

मुञ्जो दर्भविशेषस् तद्विकारो मौञ्जी । मूर्वा अरण्यौषधिविशेषः । (सरलीति द्रविडभाषायाम्) । तद्विकारो मौर्वीः । ज्या चासौ मौर्वी चेति कर्मधारयः । ज्याशब्देन धनुषो ग्राह्येति यावत् । सौत्री सूत्रविकारः । एता वर्णक्रमेण मेखला भवन्ति ॥ १।१५ ॥

<details open><summary>विश्वास-प्रस्तुतिः</summary>

कृष्णरुरुबस्ताजिनानि ॥ १।१६ ॥
</details>

<details><summary>मूलम्</summary>

कृष्णरुरुबस्ताजिनानि ॥ १।१६ ॥
</details>

कृष्णः कृष्णसारः । रुरुर् बिन्दुमान् मृगः । बस्तश् छागः । एतेषाम् अजिनान्य् उत्तरीयाणि क्रमेण, “अजिनं त्व् एवोत्तरं धारयेत्” (आप्ध् १।३।१०) इत्य् आपस्तम्बीये दर्शनात् ॥ १।१६ ॥

<details open><summary>विश्वास-प्रस्तुतिः</summary>

वासांसि शाणक्षौमचीरकुतपाः सर्वेषाम् ॥ १।१७ ॥
</details>

<details><summary>मूलम्</summary>

वासांसि शाणक्षौमचीरकुतपाः सर्वेषाम् ॥ १।१७ ॥
</details>

शणविकारः शाणः । क्षुमा अतसी तद्विकारः क्षौमम् । श्वेतपत्त इत्य् अन्ये । दर्भादिनिमितं चीरम् । ऊर्णानिर्मितः कम्बलः कुतपः । चत्वार्य् एतानि वासांसि सर्वेषाम् ॥ १।१७ ॥

<details open><summary>विश्वास-प्रस्तुतिः</summary>

कार्पासं वाविकृतम् ॥ १।१८ ॥
</details>

<details><summary>मूलम्</summary>

कार्पासं वाविकृतम् ॥ १।१८ ॥
</details>

अविकृतं कार्पासं वासः सर्वेषाम् । कुसुम्भादिरागद्रव्यैर् वर्णान्तरकल्पनं विकृतस् तद्रहितम् ॥ १।१८ ॥

<details><summary>हरदत्त-प्रस्तावः</summary>

अनुमानान्य् आह ।
</details>

<details open><summary>विश्वास-प्रस्तुतिः</summary>

काषायम् अप्य् एके ॥ १।१९ ॥
</details>

<details><summary>मूलम्</summary>

काषायम् अप्य् एके ॥ १।१९ ॥
</details>

एके त्व् आचार्याः कषायेण रक्तम् अपि धार्यं मन्यन्ते ॥ १।१९ ॥

<details><summary>हरदत्त-प्रस्तावः</summary>

तत्रापि नियमः_ ।
</details>

<details open><summary>विश्वास-प्रस्तुतिः</summary>

वार्क्षं ब्राह्मणस्य माञ्जिष्ठहारिद्रे इतरयोः ॥ १।२० ॥
</details>

<details><summary>मूलम्</summary>

वार्क्षं ब्राह्मणस्य माञ्जिष्ठहारिद्रे इतरयोः ॥ १।२० ॥
</details>

वृक्षकषायेण रक्तं वार्क्षम् । तद् ब्राह्मणस्य । मञ्जिष्ठया रक्तं माञ्जिष्ठम् । हरिद्रया रक्तं हारिद्रम् । ते इतरयोः । क्षत्रियवैश्ययोर् इति यावत् ॥ १।२० ॥

<details open><summary>विश्वास-प्रस्तुतिः</summary>

बैल्वपालाशौ ब्राह्मणदण्डौ ॥ १।२१ ॥
</details>

<details><summary>मूलम्</summary>

बैल्वपालाशौ ब्राह्मणदण्डौ ॥ १।२१ ॥
</details>

बैल्वः पालाशो वा ब्राह्मणस्य दण्डो न पुनः समुच्चितौ ॥ १।२१ ॥

<details open><summary>विश्वास-प्रस्तुतिः</summary>

अश्वत्थपैलवौ शेषे ॥ १।२२ ॥
</details>

<details><summary>मूलम्</summary>

अश्वत्थपैलवौ शेषे ॥ १।२२ ॥
</details>

पीलुर् वृक्षविशेषः । उता इति प्रसिद्धः । शेषे क्षत्रियवैश्यविषये ॥ १।२२ ॥

<details open><summary>विश्वास-प्रस्तुतिः</summary>

यज्ञियो वा सर्वेषाम् ॥ १।२३ ॥
</details>

<details><summary>मूलम्</summary>

यज्ञियो वा सर्वेषाम् ॥ १।२३ ॥
</details>

सर्वेषाम् उक्तालाभे यज्ञियो यज्ञियवृक्षो वा दण्डः स्यात् ॥ १।२३ ॥

<details open><summary>विश्वास-प्रस्तुतिः</summary>

अपीडिता यूपवक्त्राः सशल्काः ॥ १।२४ ॥
</details>

<details><summary>मूलम्</summary>

अपीडिता यूपवक्त्राः सशल्काः ॥ १।२४ ॥
</details>

अपीडिताः कीटादिभिर् अदूषिताः । यूपवक्त्रा यूपवद् अग्रे वक्राः । सशल्काः शल्काः सत्वचः । एवंविधा दण्डाः सर्वेषाम् ॥ १।२४ ॥

<details open><summary>विश्वास-प्रस्तुतिः</summary>

मूर्धललाटनासाग्रप्रमाणाः ॥ १।२५ ॥
</details>

<details><summary>मूलम्</summary>

मूर्धललाटनासाग्रप्रमाणाः ॥ १।२५ ॥
</details>

यथासंख्यम् अत्रेष्यते । मूर्धप्रमाणो ब्राह्मणस्य दण्दः । ललाटावधिः क्षत्रियस्य । नासावधिर् वैश्यस्येति ॥ १।२५ ॥

<details open><summary>विश्वास-प्रस्तुतिः</summary>

मुण्डजटिलशिखाजटाश् च ॥ १।२६ ॥
</details>

<details><summary>मूलम्</summary>

मुण्डजटिलशिखाजटाश् च ॥ १।२६ ॥
</details>

अत्र न यथासंख्यम् । मुण्डा लुप्तसर्वकेशाः । जटिलाः केशधारिणः । जटा केशसंहतिः । शिखामात्रैव जटा येषां ते शिखाजटाः । सर्वेषाम् अयं सामान्यधर्मः । छन्दोगापेक्षया मुण्डशब्दग्रहणम् ॥ १।२६ ॥

<details open><summary>विश्वास-प्रस्तुतिः</summary>

द्रव्यहस्तश् चेद् उच्छिष्टो ऽनिधायाचामेत् ॥ १।२७ ॥
</details>

<details><summary>मूलम्</summary>

द्रव्यहस्तश् चेद् उच्छिष्टो ऽनिधायाचामेत् ॥ १।२७ ॥
</details>

मूत्रपुरीषयोः कर्म, भोजनादि चोच्छिष्टत्वनिमित्तम् । द्रव्यहस्तः सन्न् उच्छिष्टश् चेत् तद् द्रव्यम् अनिधायाचामेत् । उच्छिष्टः सन् द्रव्यहस्तश् चेद् द्रव्यं निधायाचामेत् । तथा च मनुः ।

	उच्छिष्टेन तु संस्पृष्टो द्रव्यहस्तः कथंचन ।

	अनिधायैव तद् द्रव्यम् आचान्तः शुचिताम् इयात् ॥ इति ।

किं च भक्ष्यभोज्यादिद्रव्यविषये तद् द्रव्यं निध्यैव मूत्रपुरीषयोः कर्म कृत्वा पुनस् तत् पात्रं निधायाचामेत् । वस्त्रदण्डादिविषये त्व् अनिधायैवाचामेत् ॥ १।२७ ॥

<details><summary>हरदत्त-प्रस्तावः</summary>

अथ द्रव्यशुद्धिर् उच्यते ।
</details>

<details open><summary>विश्वास-प्रस्तुतिः</summary>

द्रव्यशुद्धिः परिमार्जनप्रदाहतक्षणनिर्णेजनानि  
तैजसमार्तिकदारवतान्तवानाम् ॥ १।२८ ॥
</details>

<details><summary>मूलम्</summary>

द्रव्यशुद्धिः परिमार्जनप्रदाहतक्षणनिर्णेजनानि  
तैजसमार्तिकदारवतान्तवानाम् ॥ १।२८ ॥
</details>

तैजसादीनां द्रव्याणां यथाक्रमं परिमार्जनादिशुद्धयः । तैजसं कांश्यादि । मार्तिकं मृन्मयादि । दारवं दारुमयादि । तान्तवं तन्तुमयादि । तेषां क्रमेण परिमार्जनम् । तत्र भस्मना कांस्यस्य । शकृता सौवर्णराजतयोः । आम्लेन ताम्रस्य । इदम् उच्छिष्टलिप्तानाम् । तैजसानाम् एवंभूतानां भस्मादिभिर् इति कण्वः । रजस्वलाचण्डालादिस्पृष्टानाम् एकदिनं पञ्चगव्यं निक्षिप्यैकविंशतिकृत्वो मार्जनाच् छुद्धिः । मार्तिकानां प्रदाहः । प्रकृष्टो दाहो वर्णान्तरापत्तिर् यथा स्यात् तथाविधो दाहः शोधनम् । इदं स्पर्शोपहतानाम् । अत्र वसिष्ठः ।

	मद्यमूत्रपुरीषैस् तु श्लेष्मपूयाश्रुशोणितैः ।

	संस्पृष्टं नैव शुध्येत पुनर्दाहेन मृन्मयम् ॥ इति ।

दारवाणां तक्षणाच् छुद्धिः । इदम् अमेध्यादिवासितानाम् । अन्यत्र प्रोक्षणप्रक्षालनादि । तान्तवानां निर्णेजनाच् छुद्धिः । इदं स्पर्शदूषितानाम् । मलादिदूषितानां धावनं तन्मात्रच्छेदनं वा। स्पर्शदूषितानां बहूनां प्रोक्षणाच् छुद्धिर् इति ॥ १।२८ ॥

<details open><summary>विश्वास-प्रस्तुतिः</summary>

तैजसवद् उपलमणिशङ्खमुक्तानाम् ॥ १।२९ ॥
</details>

<details><summary>मूलम्</summary>

तैजसवद् उपलमणिशङ्खमुक्तानाम् ॥ १।२९ ॥
</details>

उपलादीनां तैजसवच् छुद्धिः परिमार्जनम् इति ॥ १।२९ ॥

<details open><summary>विश्वास-प्रस्तुतिः</summary>

दारुवद् अथिभूम्योः ॥ १।३० ॥
</details>

<details><summary>मूलम्</summary>

दारुवद् अथिभूम्योः ॥ १।३० ॥
</details>

अस्थि हस्तिदन्तादि । भूमिर् गृहादि । तयोर् दारुवच् छुद्धिस् तक्षणम् इति । दारववद् इति वक्तव्ये दारुवद् इति निर्देशाद् विकारस्य या शुद्धिर् विकारिणो ऽपि सैव शुद्धिर् इत्य् उक्तम् ॥ १।३० ॥

<details open><summary>विश्वास-प्रस्तुतिः</summary>

आवपनं च भूमेः ॥ १।३१ ॥
</details>

<details><summary>मूलम्</summary>

आवपनं च भूमेः ॥ १।३१ ॥
</details>

आवपनम् अन्यत आनीय पूरणम् अधिका शुद्धिर् भूमेः । अत्र वसिष्ठः ।

	खननाद् दहनाद् अद्भिर् गोभिर् आक्रमणेन च ।

	चतुर्भिर् शुध्यते भूमिः पञ्चमात् तूपलेपनात् ॥ इति ॥ १।३१ ॥

<details open><summary>विश्वास-प्रस्तुतिः</summary>

चैलवद् रज्जुविदलचर्मणाम् ॥ १।३२ ॥
</details>

<details><summary>मूलम्</summary>

चैलवद् रज्जुविदलचर्मणाम् ॥ १।३२ ॥
</details>

विदलं वेत्रवेणुविदलादिनिर्मितम् । पिच्छनिर्मितम् अप्य् अन्ये । रज्ज्वादीनां त्रयाणां चैलवद् वस्त्रवच् छुद्धिर् निर्णेजनम् इति । पैठीनसिस् तु: “रज्जुविदलचर्मणाम् अस्पृश्यस्पृष्टानां प्रोक्षणाच् छुद्धिः” इति ॥ १।३२ ॥

<details open><summary>विश्वास-प्रस्तुतिः</summary>

उत्सर्गो वात्यन्तोपहतानाम् ॥ १।३३ ॥
</details>

<details><summary>मूलम्</summary>

उत्सर्गो वात्यन्तोपहतानाम् ॥ १।३३ ॥
</details>

इदं वासिष्ठेन समानविषयं मद्यमूत्रपुरीषैर् इत्यादिना । वाशब्दः पक्षव्यावृत्तौ ॥ १।३३ ॥

<details open><summary>विश्वास-प्रस्तुतिः</summary>

प्राङ्मुख उदङ्मुखो वा शौचम् आरभेत ॥ १।३४ ॥
</details>

<details><summary>मूलम्</summary>

प्राङ्मुख उदङ्मुखो वा शौचम् आरभेत ॥ १।३४ ॥
</details>

इच्छातो विकल्प आरभेतेति वचनात् पादप्रक्षालनप्रभृतिदिङ्नियमः । आपस्तम्बस् तु “प्रत्यक्पादावनेजनम्” (आप्ध् १।३१।२) इत्य् आह । शौचग्रहणम् आचमन एव मा भून् मूत्रपुरीषादिशौचे ऽपि दिङ्नियमज्ञापनार्थम् ॥ १।३४ ॥

<details open><summary>विश्वास-प्रस्तुतिः</summary>

शुचौ देश आसीनो दक्षिणं बाहुं जान्वन्तरा कृत्वा   
	यज्ञोपवीत्य् आ मणिबन्धनात् पाणी प्रक्षाल्य वाग्यतो  
  हृदयस्पृशस् त्रिश् चतुर् वाप आचामेत् ॥ १।३५ ॥
</details>

<details><summary>मूलम्</summary>

शुचौ देश आसीनो दक्षिणं बाहुं जान्वन्तरा कृत्वा   
	यज्ञोपवीत्य् आ मणिबन्धनात् पाणी प्रक्षाल्य वाग्यतो  
  हृदयस्पृशस् त्रिश् चतुर् वाप आचामेत् ॥ १।३५ ॥
</details>

इदम् एकं वाक्यम् । आचमनकाले शुचौ देशे ऽनुपहत आसीन इत्य् उपलक्षणम् आसीनस् तिष्ठन् प्रह्वो वेति । जान्वन्तरा जानुनोर् मध्ये दक्षिणबाहुं कृत्वा । दक्षिणं बाहुम् इत्य् उक्तत्वाद् वामहस्तस्य नावश्यंभावः । यज्ञोपवीतीति पूर्वं स्वस्थानस्थम् अपि यथास्थाननिवेशनार्थम् । अथ वोत्तरीयविन्यासार्थम् । तथा च आपस्तम्बः: “उपासने गुरूणां वृद्धानाम् अतिथीनां होमे जप्यकर्मणि भोजन आचमने स्वाध्याये च यज्ञोपवीती स्याद् अपि वा सूत्रम् एवोपवीतार्थः” इति । आ मणिबन्धाद् यस्मिन् देशे मणिर् बध्यत आ तस्मात् पाणी प्रक्षाल्य । वाग्यतः शब्दम् अकुर्वन् । हृदयस्पृशः परिमाणार्थम् इदं यावत्यः पीता हृदहं स्पृशन्ति यासु माषो मज्जति तावतीर् अप आचामेत् त्रिश् चतुर् वा । यत्र मन्त्रवद् आचमनं विहितं तत्र तेन सह चतुः । अन्यत्र त्रिर् इति विकल्पः ॥ १।३५ ॥

<details open><summary>विश्वास-प्रस्तुतिः</summary>

द्विः परिमृज्यते ॥ १।३६ ॥
</details>

<details><summary>मूलम्</summary>

द्विः परिमृज्यते ॥ १।३६ ॥
</details>

प्रतियोगं सोदकेन पाणिनौष्ठयोः परिमार्जनम् ॥ १।३६ ॥

<details open><summary>विश्वास-प्रस्तुतिः</summary>

पादौ चाभ्युक्षेत् ॥ १।३७ ॥
</details>

<details><summary>मूलम्</summary>

पादौ चाभ्युक्षेत् ॥ १।३७ ॥
</details>

चकाराच् छिरश् च ।

<details open><summary>विश्वास-प्रस्तुतिः</summary>

खानि चोपस्पृशेच् छीर्षण्यानि ॥ १।३८ ॥
</details>

<details><summary>मूलम्</summary>

खानि चोपस्पृशेच् छीर्षण्यानि ॥ १।३८ ॥
</details>

शीर्षे भवानि शीर्षण्यानि । शिरोभानीति यावत् । खानि इन्द्रियाणि । तान्य् उपस्पृशेत् । अत्र चकारः प्रतीन्द्रियोपस्पर्शनार्थः ॥ १।३८ ॥

<details open><summary>विश्वास-प्रस्तुतिः</summary>

मूर्धनि च दद्यात् ॥ १।३९ ॥
</details>

<details><summary>मूलम्</summary>

मूर्धनि च दद्यात् ॥ १।३९ ॥
</details>

चकारान् नाभौ मूर्धनि च सर्वाभिर् अङ्गुलीभिर् उपस्पृशेद् इत्य् अर्थः ॥ १।३९ ॥

<details open><summary>विश्वास-प्रस्तुतिः</summary>

सुप्त्वा भुक्त्वा क्षुत्वा च पुनः ॥ १।४० ॥
</details>

<details><summary>मूलम्</summary>

सुप्त्वा भुक्त्वा क्षुत्वा च पुनः ॥ १।४० ॥
</details>

स्वापादिनिमित्ते पुनर् द्विर् आचामेद् इति यावत् ॥ १।४० ॥

<details open><summary>विश्वास-प्रस्तुतिः</summary>

दन्तश्लिष्टेषु दन्तवद् अन्यत्र जिह्वाभिमर्शनात् ॥ १।४१ ॥
</details>

<details><summary>मूलम्</summary>

दन्तश्लिष्टेषु दन्तवद् अन्यत्र जिह्वाभिमर्शनात् ॥ १।४१ ॥
</details>

दन्तश्लिष्टेषूच्छिष्टलेपेषु जिह्वाभिमर्शनाद् अन्यत्र दन्तवन् नाशुचित्वम् ॥ १।४१ ॥

<details><summary>हरदत्त-प्रस्तावः</summary>

तत्रापि –
</details>

<details open><summary>विश्वास-प्रस्तुतिः</summary>

प्राक् च्युतेर् इत्य् एके ॥ १।४२ ॥
</details>

<details><summary>मूलम्</summary>

प्राक् च्युतेर् इत्य् एके ॥ १।४२ ॥
</details>

सत्य् अपि जिह्वाभिमर्शने यावल् लेपाः स्वस्थानान् न च्यवन्ते तावन् नाशुचित्वम् इति ॥ १।४२ ॥

<details open><summary>विश्वास-प्रस्तुतिः</summary>

च्युतेष्व् आस्राववद् विद्यान् निगिरन्न् एव तच्छुचिः ॥ १।४३ ॥
</details>

<details><summary>मूलम्</summary>

च्युतेष्व् आस्राववद् विद्यान् निगिरन्न् एव तच्छुचिः ॥ १।४३ ॥
</details>

आस्राव आस्यजलम् । निगरणम् अन्तःप्रवेशनम् । च्युतेषु निगिरन्न् एव तच्छुचिर् इति वक्तव्य आस्राववद् विद्याद् इति वचनम् आस्रावे च निगरणाद् एव शुचिर् इति सूचनार्थम् ॥ १।४३ ॥

<details open><summary>विश्वास-प्रस्तुतिः</summary>

न मुख्या विप्रुष उच्छिष्टं कुर्वन्ति । न चेद् अङ्गे  
निपतन्ति ॥ १।४४ ॥
</details>

<details><summary>मूलम्</summary>

न मुख्या विप्रुष उच्छिष्टं कुर्वन्ति । न चेद् अङ्गे  
निपतन्ति ॥ १।४४ ॥
</details>

मुखे भवा मुख्याः । विप्रुष आस्रावबिन्दवः । भूम्यादिषु पतिता नोच्छिष्टतां नयन्ति

॥ १।४४ ॥

<details open><summary>विश्वास-प्रस्तुतिः</summary>

लेपगन्धापकर्षणं शौचम् अमेध्यस्य ॥ १।४५ ॥
</details>

<details><summary>मूलम्</summary>

लेपगन्धापकर्षणं शौचम् अमेध्यस्य ॥ १।४५ ॥
</details>

	वसा शुक्रम् असृङ् मज्जा मूत्रविट्कर्णविण्नखाः ।

	श्लेष्माश्रु दूषिका स्वेदो द्वादशैते नृणां मलाः ॥

इति मनुः । एतत् सर्वम् अमेध्यशब्देन विवक्षितम् । अस्य यावता गन्धो लेपश् चापकृष्यते ऽपनीयते तावता शौचम् इति । तत्र यस्य मलस्य गन्धमात्रं तस्य तदपकर्षणम् । यस्य गन्धो लेपश् च तस्य तदुभयापकर्षणम् ॥ १।४५ ॥

<details open><summary>विश्वास-प्रस्तुतिः</summary>

तद् अद्भिः पूर्वं मृदा च ॥ १।४६ ॥
</details>

<details><summary>मूलम्</summary>

तद् अद्भिः पूर्वं मृदा च ॥ १।४६ ॥
</details>

तत् पूर्वं गन्धवन् मलापकर्षणम् अद्भिर् लेपगन्धवन् मलापकर्षणं मृदा चाद्भिश् चेति । इदं हस्तपादादेर् अमेध्यलिप्तस्य शौचम्, तैजसादिषु विशेषस्य पूर्वम् उक्तत्वात् ॥ १।४६ ॥

<details open><summary>विश्वास-प्रस्तुतिः</summary>

मूत्रपुरीषस्नेहविस्रंसनाभ्यवहारसंयोगेषु  
च ॥ १।४७ ॥
</details>

<details><summary>मूलम्</summary>

मूत्रपुरीषस्नेहविस्रंसनाभ्यवहारसंयोगेषु  
च ॥ १।४७ ॥
</details>

चकारः पूर्वोक्तसमुच्चये । स्नेहो रेतः । मूत्रपुरीषस्नेहानां विस्रंसनं निरसनम् । अभ्यवहारम् अव्यवहार्यद्रव्यं तेन संयोगः । एषु निमित्तेषु पूर्ववन् मृदा चाद्भिः शौचम् इति ॥ १।४७ ॥

<details open><summary>विश्वास-प्रस्तुतिः</summary>

यत्र चाम्नायो विदध्यात् ॥ १।४८ ॥
</details>

<details><summary>मूलम्</summary>

यत्र चाम्नायो विदध्यात् ॥ १।४८ ॥
</details>

यत्र विषये यच् छौचम् आम्नायो विदध्यात् तत्र तद् एव भवति । यथा चमसानाम् उच्छिष्टलिप्तानां मार्जालीयाद्भिः प्रक्षालनम् इति ॥ १।४८ ॥

<details><summary>हरदत्त-प्रस्तावः</summary>

अथ गुरूपसदनविधिः ।
</details>

<details open><summary>विश्वास-प्रस्तुतिः</summary>

पाणिना सव्यम् उपसंगृह्यानङ्गुष्ठम् अधीहि भो  
	इत्य् आमन्त्रयेद् गुरुं तत्रचक्षुर्मनःप्राणोप-  
  स्पर्शणम् दर्भैः ॥ १।४९ ॥
</details>

<details><summary>मूलम्</summary>

पाणिना सव्यम् उपसंगृह्यानङ्गुष्ठम् अधीहि भो  
	इत्य् आमन्त्रयेद् गुरुं तत्रचक्षुर्मनःप्राणोप-  
  स्पर्शणम् दर्भैः ॥ १।४९ ॥
</details>

पाणिना स्वेन दक्षिणेन । सव्यम् इति विशेषनाद् दक्षिणेनेति गम्यते । गुरोः सव्यं पादम् अनङ्गुष्ठम् अङ्गुष्ठवर्जं गृहीत्वा, अधीहि भो इति गुरुम् आमन्त्रयेत् । तत्र गुरौ मनश्चक्षुषी च निधायावहितः स्याद् इति । प्राणाः शीर्षण्यानीन्दिर्याणि । तेषाम् आत्मीयानाम् आचमनोक्तक्रमेण दर्भैर् उपस्पर्शनं कर्तव्यं माणवकेन ॥ १।४९ ॥

<details open><summary>विश्वास-प्रस्तुतिः</summary>

प्राणायामास् त्रयः पञ्चदशमात्राः ॥ १।५० ॥
</details>

<details><summary>मूलम्</summary>

प्राणायामास् त्रयः पञ्चदशमात्राः ॥ १।५० ॥
</details>

कार्या इति शेषः । जानुपार्श्वतः परिमृज्य त्रुटिम् एकां कुर्यात् सैका मात्रा । ताः पञ्चदश् पूर्यन्ते यावता कालेन तावन्तं कालं प्राणवायुं धारयेत् स एकः प्राणायामः । ते त्रयः कार्याः । मनुः ।

	सव्याहृतिकां सप्रणवां गायत्रीं शिरसा सह ।

	त्रिः पठेद् आयतप्राणः प्राणायामः स उच्यते ॥ इति ॥ १।५० ॥

<details open><summary>विश्वास-प्रस्तुतिः</summary>

प्राक्कूलेष्व् आसनं च ॥ १।५१ ॥
</details>

<details><summary>मूलम्</summary>

प्राक्कूलेष्व् आसनं च ॥ १।५१ ॥
</details>

प्रागग्रेषु दर्भेष्व् आसनं चकारात् कर्तव्यम् इति शेषः ॥ १।५१ ॥

<details open><summary>विश्वास-प्रस्तुतिः</summary>

ओंपूर्वा व्याहृतयः पञ्च सत्यान्ताः ॥ १।५२ ॥
</details>

<details><summary>मूलम्</summary>

ओंपूर्वा व्याहृतयः पञ्च सत्यान्ताः ॥ १।५२ ॥
</details>

व्याहृतिर् नाम (?) भूर् भुवः स्वः सत्यं पुरुष इति पञ्च । अत्र तु पुरुषव्याह्र्तिश् चतुर्थी सत्यव्याहृतिः पञ्चमी वक्तव्या । ताश् च प्रत्येकं प्रणवपूर्वा वक्तव्याः ॥ १।५२ ॥

<details open><summary>विश्वास-प्रस्तुतिः</summary>

गुरोः पादोपसंग्रहणं प्रातः ॥ १।५३ ॥
</details>

<details><summary>मूलम्</summary>

गुरोः पादोपसंग्रहणं प्रातः ॥ १।५३ ॥
</details>

अहर् अहः प्रातर् गुरोः पादोपसंग्रहणं कार्यम् । मनुः ।

	व्यत्यस्तपाणिना कार्यम् उपसंग्रहणं गुरोः ।

	सव्येन सव्यः स्प्रष्टव्यो दक्षिणेन तु दक्षिणः ॥ इति ॥ १।५३ ॥

<details open><summary>विश्वास-प्रस्तुतिः</summary>

ब्रह्मानुवचने चाद्यन्तयोः ॥ १।५४ ॥
</details>

<details><summary>मूलम्</summary>

ब्रह्मानुवचने चाद्यन्तयोः ॥ १।५४ ॥
</details>

ब्रह्म वेदः । अनुवचनम् अध्यापनम् । तत्राद्यन्तयोश् च गुरुपादोपसंग्रहणं कार्यम्

॥ १।५४ ॥

<details open><summary>विश्वास-प्रस्तुतिः</summary>

अनुज्ञात उपविशेत् प्राङ्मुखो दक्षिणतः शिष्य   
उदङ्मुखो वा ॥ १।५५ ॥
</details>

<details><summary>मूलम्</summary>

अनुज्ञात उपविशेत् प्राङ्मुखो दक्षिणतः शिष्य   
उदङ्मुखो वा ॥ १।५५ ॥
</details>

आचार्येणानुज्ञातस् तद्दक्षिणतः प्राङ्मुख उदङ्मुखो वोपविशेत् । कार्यानुगुणो विकल्पः

॥ १।५५ ॥

<details open><summary>विश्वास-प्रस्तुतिः</summary>

सावित्री चानुवचनम् ॥ १।५६ ॥
</details>

<details><summary>मूलम्</summary>

सावित्री चानुवचनम् ॥ १।५६ ॥
</details>

तत् सवितुर् वरेण्यम् इत्य् एषा न त्व् अन्या सवितृदेवत्या । सा वानुवचनं प्रत्यध्ययनं पठनीयेति ॥ १।५६ ॥

<details open><summary>विश्वास-प्रस्तुतिः</summary>

आदितो ब्रह्मण आदाने ॥ १।५७ ॥
</details>

<details><summary>मूलम्</summary>

आदितो ब्रह्मण आदाने ॥ १।५७ ॥
</details>

पाणिना सव्यम् उपसंगृह्येत्यादि सावित्र्यनुवचनान्तं यद् उक्तं तद् इदं ब्रह्मणो वेदस्य गुरोः सकाशाद् आदित आदानकाले कर्तव्यम् । उपनयनाद् अनन्तरं सावित्र्युपदेशकाले च, प्रत्यहं तु तत्र चक्षुर्मनस्त्वम् । प्रातरध्ययनाद्यन्तयोश् च गुरोः पादोपसंग्रहणम् अनुज्ञातोपवेशनं च कर्तव्यम् ॥ १।५७ ॥

<details open><summary>विश्वास-प्रस्तुतिः</summary>

ओंकारो ऽन्यत्रापि ॥ १।५८ ॥
</details>

<details><summary>मूलम्</summary>

ओंकारो ऽन्यत्रापि ॥ १।५८ ॥
</details>

सावित्र्युपदेशकाले च, प्रत्यहं तु तत्र चक्षुर्मनस्त्वम् । प्रातर् अध्ययनाद्यन्तयोश् च गुरोः पादोपसंग्रहणम् अनुज्ञातोपवेशनं च कर्तव्यम् ॥ १।५८ ॥

<details open><summary>विश्वास-प्रस्तुतिः</summary>

अन्तरागमने पुनर् उपसदनम् ॥ १।५९ ॥
</details>

<details><summary>मूलम्</summary>

अन्तरागमने पुनर् उपसदनम् ॥ १।५९ ॥
</details>

गुरोः शिष्यस्य च मध्ये गमनम् अन्तरागमनम् । यस्य कस्याप्य् अन्तरागमने पुनर् उपसदनं कर्तव्यम् । पाणिना सव्यम् इत्याद्य् ओंकारो ऽन्यत्रापीत्य् अन्तम् उपसदनम् ॥ १।५९ ॥

<details open><summary>विश्वास-प्रस्तुतिः</summary>

श्वनकुलसर्पमण्डूकमार्जाराणां त्र्यहम्  
उपवासो विप्रवासश् च ॥ १।६० ॥
</details>

<details><summary>मूलम्</summary>

श्वनकुलसर्पमण्डूकमार्जाराणां त्र्यहम्  
उपवासो विप्रवासश् च ॥ १।६० ॥
</details>

श्वादीनाम् अन्तरागमने त्र्यहम् उपवासो विप्रवासश् च कर्तव्यः । विप्रवास आचार्यकुलाद् अन्यत्र वासः । मनुस् तु ।

	पशुमण्डूकमार्जारश्वसर्पनकुलेषु च ।

	अन्तरागमने विद्याद् अनध्यायम् अहर्निशम् ॥ इति । [म्ध् ४।१२६]

तद् धारणाध्ययनविषयम् । गौतमीयं तु ग्रहणाध्ययनविषयम् ॥ १।६० ॥

<details open><summary>विश्वास-प्रस्तुतिः</summary>

प्राणायामा घृतप्राशनं चेतरेषाम् ॥ १।६१ ॥
</details>

<details><summary>मूलम्</summary>

प्राणायामा घृतप्राशनं चेतरेषाम् ॥ १।६१ ॥
</details>

इतरेषां श्वादिव्यतिरिक्तानां पश्वादीनाम् अन्तरागमने प्राणायामास् त्रयः कार्या घृतप्राशनं च कार्यम् । एतत् सर्वं शिष्यस्य प्रायश्चित्तं न गुरोः, उभयोर् इत्य् अपरे ॥ १।६१ ॥

<details open><summary>विश्वास-प्रस्तुतिः</summary>

श्मशानाभ्यध्ययने चैवम् ॥ १।६२ ॥
</details>

<details><summary>मूलम्</summary>

श्मशानाभ्यध्ययने चैवम् ॥ १।६२ ॥
</details>

अभिर् उपरिभावे श्मशानस्योपर्य् अध्ययने चैवं प्रायश्चित्तम् । प्राणायामा घृतप्राशनं चेति । द्विरुक्तिर् अध्यापनपरिसमाप्त्यर्था ॥ १।६२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने प्रथमो ऽध्यायः**


## 
**अथ द्वितीयो ऽध्यायः**

उपनीतप्रसङ्गेनानुपनीतधर्मा उच्यन्ते ।

<details open><summary>विश्वास-प्रस्तुतिः</summary>

प्राग् उपनयनात् कामचारः कामवादः   
कामभक्षः ॥ २।१ ॥
</details>

<details><summary>मूलम्</summary>

प्राग् उपनयनात् कामचारः कामवादः   
कामभक्षः ॥ २।१ ॥
</details>

आ षोडशाद् ब्राह्मणस्येत्य् आपत्कल्पोपनयनविषयम् । कामचार इच्छाचरणम् । अपण्यान्य् अपि विक्रीणीयाच् छ्ववृत्त्यापि जीवेद् इति । कामवादो ऽश्लीलानृतादिवचनम् । कामभक्षो लशुनपर्युषितान्नादिभक्षणं चतुः पञ्चकृत्वो वा भोजनम् इत्य् एतावद् यस्य स तथोक्तः । न तु ब्रह्महत्यासुरापानाद्यतिप्रसङ्गः ॥ २।१ ॥

<details open><summary>विश्वास-प्रस्तुतिः</summary>

अहुतात् ॥ २।२ ॥
</details>

<details><summary>मूलम्</summary>

अहुतात् ॥ २।२ ॥
</details>

हुतशेषं पुरोडाशादि । तद् अत्तीति हुतात् । तद्विपरीतो ऽहुतात् । अनुपनीतो हुतं नाद्याद् इति ॥ २।२ ॥

<details open><summary>विश्वास-प्रस्तुतिः</summary>

ब्रह्मचारी ॥ २।३ ॥
</details>

<details><summary>मूलम्</summary>

ब्रह्मचारी ॥ २।३ ॥
</details>

कामचारादेर् अयम् अपवादः । आ षोडशाद् इत्य् उक्तत्वात् स्त्रीषु प्रसङ्गयोग्यतास्त्य् अतो ब्रह्मचारी जितेन्द्रियः स्याद् इति । तथा च स्मृत्यन्तरे: “प्रायश्चित्तं विलुप्तम् अवकीर्णिव्रतेन शुद्धम् उपनयेन् न ऊर्ध्वं व्रात्यावकीर्णिव्रताभ्याम्” इति ॥ २।३ ॥

<details open><summary>विश्वास-प्रस्तुतिः</summary>

यथोपपादितमूत्रपुरीषो भवति ॥ २।४ ॥
</details>

<details><summary>मूलम्</summary>

यथोपपादितमूत्रपुरीषो भवति ॥ २।४ ॥
</details>

मूत्रपुरीषे यथोपपद्येते यस्य स तथोक्तः प्राङ्मुखादिर् अपि कुर्यात् । “न भूमाव् अनन्तर्धाय” (ग्ध् ९।३८) इत्यादिस्थाननियमो ऽपि नास्ति ॥ २।४ ॥

<details open><summary>विश्वास-प्रस्तुतिः</summary>

नास्याचमनकल्पो विद्यते ॥ २।५ ॥
</details>

<details><summary>मूलम्</summary>

नास्याचमनकल्पो विद्यते ॥ २।५ ॥
</details>

कल्पनिषेधाद् आचनम् अनुज्ञातं स्त्रीशूद्रवत् ॥ २।५ ॥

<details open><summary>विश्वास-प्रस्तुतिः</summary>

अन्यत्रापमार्जनप्रधावनावोक्षनेभ्यः ॥ २।६ ॥
</details>

<details><summary>मूलम्</summary>

अन्यत्रापमार्जनप्रधावनावोक्षनेभ्यः ॥ २।६ ॥
</details>

अपमार्जनादीनि वर्जयित्वा, आचमनकल्पो नास्ति । अपमार्जनादिकम् अस्तीति यावत् । यद्य् अप्य् अपमार्जनादीन्य् आचमनकल्पे नान्तर्भवन्ति तथापि पर्युदासमुखेन तानि विधीयन्ते । अत्रमार्जनं (अत्रापमार्जनं) सोदकेन पाणिना परिमार्जनम् उच्छिष्टादिलिप्तस्य । प्रधावनम् अमेध्यादिलिप्तस्याद्भिर् मृदा च क्षालनम् । । अवोक्षणं रजस्वलादिस्पृष्टस्य । इदम् अत्यन्तबालविषयम् । षड्वर्षाद् ऊर्ध्वं स्नानम् इच्छन्ति । अस्यानुपनीतस्यैतावद् <u>उत्त-मात्र</u>कामचारादिव्यतिक्रमे प्रायश्चित्तम् अस्ति । तत्र स्मृत्यन्तरे ।

	अशीतिर् यस्य वषाणि बालो वाप्य् ऊनषोडशः ।

	प्रायश्चित्तार्धम् अर्हन्ति स्त्रियो व्याधित एव च ॥

	ऊनैकादशवर्षस्य पञ्चवर्षात् परस्य च ।

	चरेद् गुरुः सुहृच् चैव प्रायश्चित्तं विशुद्धये ॥

	अतो बालतरस्यास्य नापराधो न पातकम् ।

	राजदण्डश् च तस्यातः प्रायश्चित्तं च नेष्यते ॥ इति ॥ २।६ ॥

<details open><summary>विश्वास-प्रस्तुतिः</summary>

न तदुपस्पर्शनाद् अशौचम् ॥ २।७ ॥
</details>

<details><summary>मूलम्</summary>

न तदुपस्पर्शनाद् अशौचम् ॥ २।७ ॥
</details>

तदुपस्पर्शनात् तस्याकृतोपनयनस्योदक्यादिस्पृष्टस्याप्य् उपस्पर्शनाद् अशौचं न स्यात् । स्पृष्टास्पृष्टिर् उपस्पर्शनम् । तेन स्नानं न कर्तव्यम् । भुक्तोच्छिष्टस्य कृतमूत्रपुरीष<u>स्य</u> स्पर्शनाद् अपि नाचमनम् । इदम् अपि षड्वर्षात् प्राग् एव । किमर्थं तर्हि तस्य शौचं विहितम् । न तावद् अनुष्ठानार्थं नापि स्पर्शयोग्यतार्थम्, अकृतशौचस्यापि स्पर्शयोग्यत्वात् । रक्षणार्थम् इति ब्रूमः । तथा च स्मृत्यन्तरम् ।

	बालस्य पञ्च्माद् वर्षाद् रक्षार्थं शौचम् आचरेत् । इति ॥ २।७ ॥

<details open><summary>विश्वास-प्रस्तुतिः</summary>

न त्व् एवैनम् अग्निहवनबलिहरणयोर् नियुञ्ज्यात् ॥ २।८ ॥
</details>

<details><summary>मूलम्</summary>

न त्व् एवैनम् अग्निहवनबलिहरणयोर् नियुञ्ज्यात् ॥ २।८ ॥
</details>

एनम् अनुपनीतम् अग्निहवन औपासनहोमादौ बलिहरणे वैश्वदेवादौ न नियुञ्ज्यान् न नियुञ्जीतेति यावत् । तुशब्दाद् उक्ताद् अन्यत्रापि समन्त्रके कर्मणि न नियुञ्जीतेति । एवकारो ऽवधारणे । अथ आश्वलायनः: “पाणिग्रहणादि गृह्यं परिचरेत् स्वयं पत्न्य् अपि वा पुत्रः कुमार्य् अन्तेवासी वा” इति । छन्दोगाश् च पत्नी जुहुयाद् इति पत्नीकुमार्याद्यनुज्ञाते ऽस्मिन् पक्षे न त्व् एवैनम् इत्य् अर्थः ॥ २।८ ॥

<details open><summary>विश्वास-प्रस्तुतिः</summary>

न ब्रह्माभिव्याहारयेद् अन्यत्र स्वधानिनयनात् ॥ २।९ ॥
</details>

<details><summary>मूलम्</summary>

न ब्रह्माभिव्याहारयेद् अन्यत्र स्वधानिनयनात् ॥ २।९ ॥
</details>

ब्रह्म वेदः । एनम् अनुपनीतं ब्रह्म नाभिव्याहारयेन् नोच्चारयेत् । किम् अविशेषेणेति । नेति आह । अन्यत्र स्वधानिनयनात् । पित्र्यस्य सर्वस्य कर्मण उपलक्षणम् । “अन्यत्रोदककर्मस्वधापितृसंयुक्तेभ्यः” (वध् २।७) इति वासिष्ठे दर्शनात् । अगृहीताक्षरः पुत्रः पित्रोः संस्कारम् अर्हतीत्यादि च । अन्यस्यासंभवे सर्वं पित्र्यं कर्म तदानीं मन्त्रान् ग्राहयित्वासौ कारयितव्यः ॥ २।९ ॥

<details open><summary>विश्वास-प्रस्तुतिः</summary>

उपनयनादिर् नियमः ॥ २।१० ॥
</details>

<details><summary>मूलम्</summary>

उपनयनादिर् नियमः ॥ २।१० ॥
</details>

अग्नीन्धनादिर् यो नियमो वक्ष्यते स उपनयनादिर् एव । अनुपनीताधिकारेण विच्छिन्नत्वाद् उपनीताधिकारार्थम् इदम् ॥ २।१० ॥

<details open><summary>विश्वास-प्रस्तुतिः</summary>

उक्तं ब्रह्मचर्यम् ॥ २।११ ॥
</details>

<details><summary>मूलम्</summary>

उक्तं ब्रह्मचर्यम् ॥ २।११ ॥
</details>

अनुपनीतस्य यद् उक्तं ब्रह्मचर्यं तद् उपनीतस्यापि समानम् । <u>ननु</u> च “स्त्रीप्रेक्षणालम्भने” [ग्ध् २।१६] इति नेषेधो वक्ष्यते । तथापि स्मरणकीर्तनादिनिषेधार्थम् इदम् ॥ २।११ ॥

<details open><summary>विश्वास-प्रस्तुतिः</summary>

अग्नीन्धनभक्षचरणे ॥ २।१२ ॥
</details>

<details><summary>मूलम्</summary>

अग्नीन्धनभक्षचरणे ॥ २।१२ ॥
</details>

अग्नीन्धनं समिद्धोमः । भिक्षाणां समूहो भैक्षम् । तदर्थं प्रतिगृहं चरणं भैक्षचरणम् । ते प्रत्यहं कर्तव्ये । तत्र मनुः ।

	दूराद् आहृत्य समिधः संनिदध्याद् विहायसि ।

	सायं प्रातश् च जुहुयात् ताभिर् अग्निम् अतन्द्रितः ॥

	अकृत्वा भैक्षचरणम् असमिध्य च पावकम् ।

	अनातुरः सप्तरात्रम् अवकीर्णिव्रतं चरेत् ॥ इति ।

आपस्तम्बस् तु: “सायम् एवाग्निपूजेत्य् एके” इति [आप्ध् १।४।१७] ॥ २।१२ ॥

<details open><summary>विश्वास-प्रस्तुतिः</summary>

सत्यवचनम् ॥ २।१३ ॥
</details>

<details><summary>मूलम्</summary>

सत्यवचनम् ॥ २।१३ ॥
</details>

उपनीतेन सत्यम् एव वक्तव्यम् ॥ २।१३ ॥

<details open><summary>विश्वास-प्रस्तुतिः</summary>

अपाम् उपस्पर्शनम् ॥ २।१४ ॥
</details>

<details><summary>मूलम्</summary>

अपाम् उपस्पर्शनम् ॥ २।१४ ॥
</details>

उपस्पर्शनम् स्नानम् । तद् अप्य् अहर् अहः कर्तव्यम् ॥ २।१४ ॥

<details open><summary>विश्वास-प्रस्तुतिः</summary>

एके गोदानादि ॥ २।१५ ॥
</details>

<details><summary>मूलम्</summary>

एके गोदानादि ॥ २।१५ ॥
</details>

गोदानं नाम षोडशे वर्षे कर्तव्यं व्रतम् । तद् व्रतेषु द्वितीयम् । छन्दोगानाम् एके आचार्या गोदानादि स्नानम् इच्छन्ति न ततः प्राग् दीक्षितवद् अस्यापि ब्रह्मचर्यदीक्षानियुक्तत्वात् । नित्यस्नानस्यायं प्रतिषेधः । नैमित्तिकं तु कर्तव्यम्, तत्र दण्डवद् आप्लवनम् “नाप्सु श्लाघमानः स्नायात्” इत्य् आपस्तम्बस्मरणात् [आप्ध् १।२।३०] ॥ २।१५ ॥

<details open><summary>विश्वास-प्रस्तुतिः</summary>

बहिःसंध्यत्वं च ॥ २।१६ ॥
</details>

<details><summary>मूलम्</summary>

बहिःसंध्यत्वं च ॥ २।१६ ॥
</details>

सायंप्रातर् द्वे संध्ये यस्य ग्रामाद् बहिर् भवतः स बहिःसंध्यस् तस्य भावः । ग्रामाद् बहिर् एव संध्योपासनं कर्तव्यम् इति ॥ २।१६ ॥

<details><summary>हरदत्त-प्रस्तावः</summary>

तत् कदा कथाम् चेत्य् आह ।
</details>

<details open><summary>विश्वास-प्रस्तुतिः</summary>

तिष्ठेत् पूर्वाम् आसीतोत्तरां सज्योतिष्या ज्योतिषो   
दर्शनाद् वाग्यतः ॥ २।१७ ॥
</details>

<details><summary>मूलम्</summary>

तिष्ठेत् पूर्वाम् आसीतोत्तरां सज्योतिष्या ज्योतिषो   
दर्शनाद् वाग्यतः ॥ २।१७ ॥
</details>

प्रातःसंध्यां तिष्ठेत् सायंसंध्याम् आसीत । अत्यन्तसंयोगे द्वितीया । स्थानासनयोर् उप्रक्रमोपसंहारौ कथयति – सज्योतिषि काले समारभ्याज्योतिरन्तरदर्शनात् । प्रातर् नक्षत्रज्योतिर् आरभ्या सूर्यज्योतिर्दर्शनात् सायम् आदित्यज्योतिर् आरभ्या नक्षत्रदर्शनाद् इति । तावन्तं कालं वाग्यतश् च स्यात् । तथा च मनुः ।

	पूर्वां संध्यां जपंस् तिष्ठेत् सावित्रीम् आर्कदर्शनात् ।

	पश्चिमां तु समासीत सम्यग् ऋक्षविभावनात् ॥ इति [म्ध् २।१०१] ॥ २।१७ ॥

<details open><summary>विश्वास-प्रस्तुतिः</summary>

नादित्यम् ईक्षेत ॥ २।१८ ॥
</details>

<details><summary>मूलम्</summary>

नादित्यम् ईक्षेत ॥ २।१८ ॥
</details>

ब्रह्मचारिणो ऽयं सदादित्यदर्शने प्रतिषेधः । स्नातकस्य तु मान<u>वम् </u>।

	नेक्षेतोद्यन्तम् आदित्यं नास्तं यान्तं कदाचन ।

	नोपरक्तं न वारिस्थं न मध्यं नभसो गतम् ॥ इति [म्ध् ४।३७] ॥ २।१८ ॥

<details open><summary>विश्वास-प्रस्तुतिः</summary>

वर्जयेन् मधुमांसगन्धमाल्य-  
	दिवास्वापाभ्यञ्जनयानोपानच्छत्रकामक्रोध-  
  	लोभमोहवादवादनस्नानदन्तधावनहर्ष-  
  नृत्यगीतपरिवादभयानि ॥ २।१९ ॥
</details>

<details><summary>मूलम्</summary>

वर्जयेन् मधुमांसगन्धमाल्य-  
	दिवास्वापाभ्यञ्जनयानोपानच्छत्रकामक्रोध-  
  	लोभमोहवादवादनस्नानदन्तधावनहर्ष-  
  नृत्यगीतपरिवादभयानि ॥ २।१९ ॥
</details>

मध्वादीनि वर्जयेत् । मधु माक्षिकम् । मांसं मृगादेः । गन्धश् चन्दनादिः । माल्यानि पुष्पाणि । दिवास्वप्नो दिवानिद्रा । अञ्जनम् अक्ष्णोः । अभ्यञ्जनं तैलाभ्यङ्गः । यानं शकटादि । उपनच्छत्रे प्रसिद्धे । कामः स्त्रीसङ्गः । क्रोधः कोपः । लोभो द्रव्याभिलाषः । मोहो विवेकशून्यता । वदो बहुजल्पः । वादनं वीणादीनाम् । स्नानं सुखार्थम् उष्णतोयादिना कण्ठाद् अधः प्रक्षालनम् । दन्तधावनं दन्तमलापकर्षणम् । हर्षो ऽभिमतलाभाच् चित्तोद्रेकः । नृत्यगीते प्रसिद्धे । प्रिवादः परदोषकथनम् । भयं भयहेतुः कान्तारप्रवेशादिः । इदं हर्षे ऽपि द्रष्टव्यम् ॥ २।१९ ॥

<details open><summary>विश्वास-प्रस्तुतिः</summary>

गुरुदर्शने कण्ठप्रावृतावसिक्थकापाश्रयण-  
पादप्रसारणानि ॥ २।२० ॥
</details>

<details><summary>मूलम्</summary>

गुरुदर्शने कण्ठप्रावृतावसिक्थकापाश्रयण-  
पादप्रसारणानि ॥ २।२० ॥
</details>

गुरवः पित्राचार्यादयः । तेषां दर्शनयोग्ये देशे कण्ठप्रावृत्तादीनि वर्जयेत् । कण्ठप्रावृतं कण्ठप्रावरणं वस्त्रादिना । अवसक्थिका <u>ऊरौ</u> पादम् आरोप्यावस्थानम् । अपाश्रयणं कुड्यस्तम्भाद्याश्रित्यासनम् । पादप्रसारणं प्रसिद्धम् । गुरुजनसकाशे विनयसंकोचेन तिष्ठेद् इत्य् अर्थः ॥ २।२० ॥

<details open><summary>विश्वास-प्रस्तुतिः</summary>

निष्ठीवितहसितविजृम्भितावस्फोटनानि ॥ २।२१ ॥
</details>

<details><summary>मूलम्</summary>

निष्ठीवितहसितविजृम्भितावस्फोटनानि ॥ २।२१ ॥
</details>

वर्जयेद् इति । निष्ठीवितं कण्ठच् छ्लेष्मणः सशब्दं बहिर् निरसनम् । हसितं हासः । विजृम्भितं जृम्भिका । अवस्फोटनम् अङ्गुलीनां सशब्दम् उपमर्दनम् ॥ २।२१ ॥

<details open><summary>विश्वास-प्रस्तुतिः</summary>

स्त्रीप्रेक्षणालम्भने मैथुनशङ्कायाम् ॥ २।२२ ॥
</details>

<details><summary>मूलम्</summary>

स्त्रीप्रेक्षणालम्भने मैथुनशङ्कायाम् ॥ २।२२ ॥
</details>

स्त्रीणां प्रेक्षणम् अवयवशो निरूपणं न यादृच्छिकं दर्शनम् । आलम्भनं स्पर्शनं ते अपि वर्जयेत् । मैथुनशङ्कायाम् इति वचनाद् बालवृद्धातुरासु स्वयं च तथाविधस्य न दोषः

॥ २।२२ ॥

<details open><summary>विश्वास-प्रस्तुतिः</summary>

द्यूतं हीनसेवाम् अदत्तादानं हिंसाम् ॥ २।२३ ॥
</details>

<details><summary>मूलम्</summary>

द्यूतं हीनसेवाम् अदत्तादानं हिंसाम् ॥ २।२३ ॥
</details>

द्यूतं वर्जयेद् इति । द्विविधं [द्यूतम्] पाण्यप्राणिभेदात् । प्राणिद्यूतं मेषयुद्धादि । अप्राणिद्यूतम् अक्षक्रीडादि । हीनसेवां हीनस्य सेवाम् अधोजातिप्रभृतेः । हीना चासौ सेवा च शौचादिजलाहरणम् । अदत्तादानं केनाप्य् अदत्तस्योत्सृष्टस्याप्य् अस्वामिकस्यादानम् । हिंसा प्राणिपीडा ॥ २।२३ ॥

<details open><summary>विश्वास-प्रस्तुतिः</summary>

आचार्यतत्पुत्रस्त्रीदीक्षितनामानि ॥ २।२४ ॥
</details>

<details><summary>मूलम्</summary>

आचार्यतत्पुत्रस्त्रीदीक्षितनामानि ॥ २।२४ ॥
</details>

आचार्यस्य तत्पुत्रस्य तत्स्त्रिया दीक्षितस्य नामानि वर्जयेत् । परोक्षे ऽप्य् औपाधिकनामग्रहणं कर्तव्यम् इति ॥ २।२४ ॥

<details><summary>हरदत्त-प्रस्तावः</summary>

मधुमांसाद्येतत्पर्यन्तं वर्जयेद् इति क्रियान्वयो ऽस्यापि सूत्रस्य ।
</details>

<details open><summary>विश्वास-प्रस्तुतिः</summary>

शुक्लवाचो मद्यं नित्यं ब्राह्मणः ॥ २।२५ ॥
</details>

<details><summary>मूलम्</summary>

शुक्लवाचो मद्यं नित्यं ब्राह्मणः ॥ २।२५ ॥
</details>

ब्राह्मणः शुक्ला अश्लीलाः परोद्वेगकारिण्यः । मद्यं मदकरं द्रव्यम् । ताश् च तच् च नित्यं वर्जयेत् । नित्यं ब्राह्मण इति वचनात् क्षत्रियवैश्ययोर् गृहस्थयोः पैष्टीव्यतिरिक्तमद्योपयोगे न प्रत्यवाय इति ॥ २।२५ ॥

<details open><summary>विश्वास-प्रस्तुतिः</summary>

अधःशय्यासनी पूर्वोत्थायी जघन्यसंवेशी ॥ २।२६ ॥
</details>

<details><summary>मूलम्</summary>

अधःशय्यासनी पूर्वोत्थायी जघन्यसंवेशी ॥ २।२६ ॥
</details>

अस्यार्थो मानवे स्पष्टः ।

	नीचं शय्यासनं चास्य नित्यं स्याद् गुरुसंनिधौ ।

	उत्तिष्ठेत् प्रथमं चास्य चरमं चैव संविशेत् ॥ इति [म्ध् २।१९४] ॥ २।२३ ॥

<details open><summary>विश्वास-प्रस्तुतिः</summary>

वाग्बाहूदरसंयतः ॥ २।२७ ॥
</details>

<details><summary>मूलम्</summary>

वाग्बाहूदरसंयतः ॥ २।२७ ॥
</details>

वाक्संयमो बहुप्रलापविरहः । बाहुसंयमो लोष्टमर्दनाद्यभावः । उदरसंयमो मितभोजनम् ॥ २।२७ ॥

<details open><summary>विश्वास-प्रस्तुतिः</summary>

नामगोत्रे गुरोः समानतो निर्दिशेत् ॥ २।२८ ॥
</details>

<details><summary>मूलम्</summary>

नामगोत्रे गुरोः समानतो निर्दिशेत् ॥ २।२८ ॥
</details>

आत्मनो नामगोत्रे गुरोः समानतो निर्दिशेत् । समानतो यथावद् अपलापरहितम् इत्य् अर्थः । अपर आह – गुरोर् नामगोत्रे समानतः सम्यग् आनतः प्रह्वो भूत्वा निर्दिशेद् इति ॥ २।२८ ॥

<details open><summary>विश्वास-प्रस्तुतिः</summary>

अर्चिते श्रेयसि चैवम् ॥ २।२९ ॥
</details>

<details><summary>मूलम्</summary>

अर्चिते श्रेयसि चैवम् ॥ २।२९ ॥
</details>

अर्चितो लोके पूजितः । श्रेयान् विद्यादिभिर् अधिकः । तयोर् अप्य् एवम् एव सम्यग् आनत इति । अत्र स्मृत्यन्तरम् ।

	आचार्यं चैव तत्पुत्रं तद्भार्यां दीक्षितं गुरुम् ।

	पितरं वा पितृव्यं च मातुलं मातरं तथा ॥

	हितैषिणं च विद्वांसं श्वशुरं पतिम् एव च ।

	न ब्रूयान् नमतो विद्वान् मातुश् च भगिनीं तथा ॥

अर्चिते श्रेयसि चेत्येवंशब्दो यच् च यावच् च गुराव् उक्तं तत् सर्वम् अतिदिशति । तेन शय्यासनादिकम् अपि तयोः संनिधौ नीचं भवतीति ॥ २।२९ ॥

<details open><summary>विश्वास-प्रस्तुतिः</summary>

शय्यासनस्थानानि विहाय प्रतिश्रवणम् ॥ २।३० ॥
</details>

<details><summary>मूलम्</summary>

शय्यासनस्थानानि विहाय प्रतिश्रवणम् ॥ २।३० ॥
</details>

गुराव् आज्ञापयति सति प्रतिश्रवणं प्रतिवचनं कुर्वञ् शय्यासनस्थानानि विहायाभिगच्छन् कुर्यात् ॥ २।३० ॥

<details open><summary>विश्वास-प्रस्तुतिः</summary>

अभिक्रमणं वचनाद् अदृष्टेन ॥ २।३१ ॥
</details>

<details><summary>मूलम्</summary>

अभिक्रमणं वचनाद् अदृष्टेन ॥ २।३१ ॥
</details>

यदि बहिःस्थितो गुरुर् अपशन् नैव शिष्यं ब्रवीति तदा शिष्येणाभिक्रमणम् उपसर्पणं कर्तव्यं न पुनर् अदृष्टो ऽस्मीत्य् अनादरः कर्तव्यः ॥ २।३१ ॥

<details open><summary>विश्वास-प्रस्तुतिः</summary>

अधःस्थानासनस् तिर्यग्वातसेवायां गुरुदर्शने  
चोत्तिष्ठेत् ॥ २।३२ ॥
</details>

<details><summary>मूलम्</summary>

अधःस्थानासनस् तिर्यग्वातसेवायां गुरुदर्शने  
चोत्तिष्ठेत् ॥ २।३२ ॥
</details>

यदा गुरुर् नीचैः स्थानम् आसनं चाधितिष्ठति स्वयम् उच्चैः स्थानासनस्थस् तदा गुरुं दृष्ट्वोत्तिष्ठेत् । तिर्यग्वातसेवायां मूत्रपुरीषोत्सर्गादौ च गुरुं दृष्त्वोत्तिष्ठेत् । चकारः पूर्वापेक्षया समुच्चयार्थः ॥ २।३२ ॥

<details open><summary>विश्वास-प्रस्तुतिः</summary>

गच्छन्तम् अनुव्रजेत् ॥ २।३३ ॥
</details>

<details><summary>मूलम्</summary>

गच्छन्तम् अनुव्रजेत् ॥ २।३३ ॥
</details>

गच्छन्तं गुरुम् अनुगच्छेत् ॥ २।३३ ॥

<details open><summary>विश्वास-प्रस्तुतिः</summary>

कर्म विज्ञाप्याख्याय ॥ २।३४ ॥
</details>

<details><summary>मूलम्</summary>

कर्म विज्ञाप्याख्याय ॥ २।३४ ॥
</details>

यत् किंचिद् अस्य शिष्यस्य कर्तव्यं तस्य निष्कृतिर् इदं करिष्यामीत्य् आचार्याय विज्ञाप्य यच् चाचार्यौपयिकम् उदकुम्भहरणादि तत् स्वयम् एव ज्ञात्वा कृत्वा च तस्मै कृतम् इत्य् आख्याय वर्तितव्यम् इत्य् अर्थः ॥ २।३४ ॥

<details open><summary>विश्वास-प्रस्तुतिः</summary>

आहूतो ऽध्यायी ॥ २।३५ ॥
</details>

<details><summary>मूलम्</summary>

आहूतो ऽध्यायी ॥ २।३५ ॥
</details>

गुरुणाहूतः सन्न् अधीयीत न तु स्वयं चोदयेद् इति ॥ २।३५ ॥

<details open><summary>विश्वास-प्रस्तुतिः</summary>

युक्तः प्रियहितयोः ॥ २।३६ ॥
</details>

<details><summary>मूलम्</summary>

युक्तः प्रियहितयोः ॥ २।३६ ॥
</details>

आचार्यस्य यत् प्रियं हितं च तत्र युक्तस् तत्परः स्यात् । प्रियं तत्कालप्रीतिकरम् । हितं कालान्तरे --- तत्करम् ॥ २।३६ ॥

<details open><summary>विश्वास-प्रस्तुतिः</summary>

तद्भार्यापुत्रेषु चैवम् ॥ २।३७ ॥
</details>

<details><summary>मूलम्</summary>

तद्भार्यापुत्रेषु चैवम् ॥ २।३७ ॥
</details>

तस्याचार्यस्य भार्यापुत्राश् च तेषु चैवम् आचार्यवद् वर्तितव्यम् ॥ २।३७ ॥

<details><summary>हरदत्त-प्रस्तावः</summary>

अस्यापवादः_ ।
</details>

<details open><summary>विश्वास-प्रस्तुतिः</summary>

नोच्छिष्टाशनस्नापनप्रसाधनपाद-  
प्रक्षालनोन्मर्दनोपसंग्रहणानि ॥ २।३८ ॥
</details>

<details><summary>मूलम्</summary>

नोच्छिष्टाशनस्नापनप्रसाधनपाद-  
प्रक्षालनोन्मर्दनोपसंग्रहणानि ॥ २।३८ ॥
</details>

उच्छिष्टाशनं भुक्तशेषाशनम् । स्नापनं स्नानीयादिभिः शिरो’ङ्गमर्दनपूर्वकम् अभिषेकः । प्रसाधनम् अलंकरणम् । पादप्रक्षालनं प्रसिद्धम् । उन्मर्दनम् अभ्यङ्गशरीरसंवाहनादि । उपसंग्रहणं व्यत्यस्तपाणिनत्यादि पूर्वोक्तम् । एतानि गुरोर् भार्यापुत्रेषु च न कर्तव्यानि । अत एवाचार्ये कर्तव्यानीति सिद्धम् ॥ २।३८ ॥

<details><summary>हरदत्त-प्रस्तावः</summary>

अथोपसंग्रहणस्य प्रतिस्रवः ।
</details>

<details open><summary>विश्वास-प्रस्तुतिः</summary>

विप्रोष्योपसंग्रहणं गुरुभार्याणाम् ॥ २।३९ ॥
</details>

<details><summary>मूलम्</summary>

विप्रोष्योपसंग्रहणं गुरुभार्याणाम् ॥ २।३९ ॥
</details>

विप्रोष्य प्रवासं गत्वा प्रत्यागतेन गुरुभार्याणाम् उपसंग्रहणं कार्यम् ॥ २।३९ ॥

<details><summary>हरदत्त-प्रस्तावः</summary>

तत्रापि_ –
</details>

<details open><summary>विश्वास-प्रस्तुतिः</summary>

नैके युवतीनां व्यवहारप्राप्तेन ॥ २।४० ॥
</details>

<details><summary>मूलम्</summary>

नैके युवतीनां व्यवहारप्राप्तेन ॥ २।४० ॥
</details>

एके त्व् आचार्या युवतीनां गुरुभार्याणां व्यवहारप्राप्तेन षोडवर्षप्रायेण शिष्येण विर्पोष्याप्य् उपसंग्रहणं न कार्यम् इति मन्यन्ते ॥ २।४० ॥

<details><summary>हरदत्त-प्रस्तावः</summary>

अग्नीन्धनभैक्षचरण इत्य् उक्तम् । तत्राग्नीन्धनस्य प्रतिगृह्यं व्यवस्थितत्वात् साधारणभक्षचरणे विधिम् आह ।
</details>

<details open><summary>विश्वास-प्रस्तुतिः</summary>

सार्ववर्णिकभैक्ष्यचरणम्   
अभिशस्तपतितवर्जम् ॥ २।४१ ॥
</details>

<details><summary>मूलम्</summary>

सार्ववर्णिकभैक्ष्यचरणम्   
अभिशस्तपतितवर्जम् ॥ २।४१ ॥
</details>

सर्वेषु वर्णेषु भवं सार्ववर्णिकम् । अभिशस्तान् पतितांश् च वर्जयित्वा सर्वेषु वर्णेषु भैक्ष्यं चरितव्यम् । अभिशस्ता उपपातकिनः ॥ २।४१ ॥

<details open><summary>विश्वास-प्रस्तुतिः</summary>

आदिमध्यान्तेषु भवच्छब्दः प्रयोज्यो   
वर्णानुक्रमेण ॥ २।४२ ॥
</details>

<details><summary>मूलम्</summary>

आदिमध्यान्तेषु भवच्छब्दः प्रयोज्यो   
वर्णानुक्रमेण ॥ २।४२ ॥
</details>

भिक्षां देहीति पदद्वयस्यादिमध्यान्तेषु वर्णक्रमेण भवच्छब्दः संबुद्ध्यन्तः प्रयोक्तव्यः । स्त्रीषु स्त्रीलिङ्गः । ब्राह्मणस्य भवन् भिक्षां देहि । ब्रह्मण्यां भवति भिक्षां देहि । क्षत्रियस्य भिक्षां भवन् देहि । भिक्षां भवति देहि । वैश्यस्य भिक्षां देहि भवन् । भिक्षां देहि भवति ॥ २।४२ ॥

<details open><summary>विश्वास-प्रस्तुतिः</summary>

आचार्यज्ञातिगुरु[स्वे]ष्व् अलाभे ऽन्यत्र ॥ २।४३ ॥
</details>

<details><summary>मूलम्</summary>

आचार्यज्ञातिगुरु[स्वे]ष्व् अलाभे ऽन्यत्र ॥ २।४३ ॥
</details>

आचार्य उक्तः । ज्ञातिः पितृव्यादिः सपिण्डः । गुरुर् मातुलादिः । स्वम् आत्मीयग्रहणम् । अन्यत्र भिक्षाया अभावे, आचार्यादिगृहेषु भैक्ष्यं चरितव्यम् ॥ २।४३ ॥

<details open><summary>विश्वास-प्रस्तुतिः</summary>

तेषां पूर्वं पूर्वं परिहरेत् ॥ २।४४ ॥
</details>

<details><summary>मूलम्</summary>

तेषां पूर्वं पूर्वं परिहरेत् ॥ २।४४ ॥
</details>

तेषाम् आचार्यादीनां यो यः प्रथमनिर्दिष्टस् तं तं परिहरेत् । अन्यत्रालाभे स्वगृहे, तत्रालाभे गुरुषु, तत्रालाभे ज्ञातिषु, तत्रालाभ आचार्यगृह इति ॥ २।४४ ॥

<details open><summary>विश्वास-प्रस्तुतिः</summary>

निवेद्य गुरवे ऽनुज्ञातो भुञ्जीत ॥ २।४५ ॥
</details>

<details><summary>मूलम्</summary>

निवेद्य गुरवे ऽनुज्ञातो भुञ्जीत ॥ २।४५ ॥
</details>

इदम् आनीतं भैक्ष्यम् इति गुरवे निवेद्य तदनुज्ञातो भुञ्जीत । यदि गुरुः स्वयं गृह्णीयात् ततो ऽन्यद् आहरेत् ॥ २।४५ ॥

<details open><summary>विश्वास-प्रस्तुतिः</summary>

असंनिधौ तद्भार्यापुत्रसब्रह्मचारिभ्यः ॥ २।४६ ॥
</details>

<details><summary>मूलम्</summary>

असंनिधौ तद्भार्यापुत्रसब्रह्मचारिभ्यः ॥ २।४६ ॥
</details>

आचार्यासंनिधाने तद्भार्यादिभ्यो यथासंभवं निवेद्य तैर् अनुज्ञातो भुञ्जीत ॥ २।४६ ॥

<details open><summary>विश्वास-प्रस्तुतिः</summary>

वाग्यतस् तृप्यन्न् अलोलुप्यमानः   
संनिधायोदकम् ॥ २।४७ ॥
</details>

<details><summary>मूलम्</summary>

वाग्यतस् तृप्यन्न् अलोलुप्यमानः   
संनिधायोदकम् ॥ २।४७ ॥
</details>

यावद्भुक्ति वाचंयमः । तृप्यन्न् अन्नदर्शनेन हृष्यन् । अलोलुप्यमानो ऽतिस्पृहाम् अकुर्वन् । संनिधायान्तर्भावितण्यर्थः । संनिधाप्येति । उदकम् उदकभाजनम् इति ॥ २।४७ ॥॥

<details><summary>हरदत्त-प्रस्तावः</summary>

शिष्यशासनप्रकारम् आह ।
</details>

<details open><summary>विश्वास-प्रस्तुतिः</summary>

शिष्यशिष्टिर् अवधेन ॥ २।४८ ॥
</details>

<details><summary>मूलम्</summary>

शिष्यशिष्टिर् अवधेन ॥ २।४८ ॥
</details>

वधस् ताडनम् । अताड्यता गुरुणा भर्त्सनादिभिः शिष्यः शास्यः ॥ २।४८ ॥

<details open><summary>विश्वास-प्रस्तुतिः</summary>

अशक्तौ रज्जुवेणुविदलाभ्यां तनुभ्याम् ॥ २।४९ ॥
</details>

<details><summary>मूलम्</summary>

अशक्तौ रज्जुवेणुविदलाभ्यां तनुभ्याम् ॥ २।४९ ॥
</details>

यदि भर्त्सनादिभिः शासितुम् अशक्यस् ततो रज्ज्वा तन्वा, तनुना वेणुविदलेन वेति । द्वंद्वनिर्दिष्टयोर् अपि विकल्पो “रज्ज्वा वेणुदलेन वा” [म्ध् ८।२२९] इति मानवे दर्शनात् । ताभ्यां दुर्बलाभ्यां ताडयित्वापि शासनीयः ॥ २।४९ ॥

<details open><summary>विश्वास-प्रस्तुतिः</summary>

अन्येन घ्नन् राज्ञा शास्यः ॥ २।५० ॥
</details>

<details><summary>मूलम्</summary>

अन्येन घ्नन् राज्ञा शास्यः ॥ २।५० ॥
</details>

हस्तादिना क्रोधवशेन ताडयन् राज्ञा शास्य आचार्यः । एवं शिष्यस्य गुरुकुले वास उक्तः ॥ २।५० ॥

<details><summary>हरदत्त-प्रस्तावः</summary>

किमन्तं कालम् इत्य् अत आह_ ।
</details>

<details open><summary>विश्वास-प्रस्तुतिः</summary>

द्वादश वर्षाण्य् एकवेदे ब्रह्मचर्यं चरेत् ॥ २।५१ 
</details>

<details><summary>मूलम्</summary>

द्वादश वर्षाण्य् एकवेदे ब्रह्मचर्यं चरेत् ॥ २।५१ 
</details>

यद्य् अप्य् एकैकस्य वेदस्य बह्व्यः शाखाः । एकविंशतिधा बह्वृच एकशतं यजुःशाखाः सहस्रवर्त्मा सामवेदो नवधाथर्वणो वेद इति । तथापि तत्र तत्र वेदे पूर्वैर् अध्ययनानुष्ठानाभ्यां परिगृहीता यवती शाखा तावत्य् अत्र वेदशब्देन विवक्षिता । य एकं वेदम् अधीते स द्वादश वर्षाणि गुरुकुले ब्रह्मचर्यं चरेत् ॥ २।५१ ॥

<details open><summary>विश्वास-प्रस्तुतिः</summary>

प्रतिद्वादश वा सर्वेषु ॥ २।५२ ॥
</details>

<details><summary>मूलम्</summary>

प्रतिद्वादश वा सर्वेषु ॥ २।५२ ॥
</details>

यस् तु चतुरो वेदान् अध्येतुं शक्तः स प्रतिद्वादश प्रतिवेदे द्वादश वर्षाणीत्य् अर्थः । यथाह आपस्तम्बः: “उपेतस्याचार्यकुले ब्रह्मचारिवासो ऽष्टाचत्वारिंशद् वत्सराणि” इति ॥ २।५२ ॥

<details open><summary>विश्वास-प्रस्तुतिः</summary>

ग्रहणान्तं वा ॥ २।५३ ॥
</details>

<details><summary>मूलम्</summary>

ग्रहणान्तं वा ॥ २।५३ ॥
</details>

यावता कालेनैको वेदो द्वौ त्रयश् चतुरो वा ग्रहीतुं शक्यास् तावन्तं कालम् इति ॥ २।५३ ॥

<details open><summary>विश्वास-प्रस्तुतिः</summary>

विद्यान्ते गुरुर् अर्थेन निमन्त्र्यः ॥ २।५४ ॥
</details>

<details><summary>मूलम्</summary>

विद्यान्ते गुरुर् अर्थेन निमन्त्र्यः ॥ २।५४ ॥
</details>

विद्यासमाप्तौ गुरुर् अर्थेन प्रयोजनेन निमन्त्र्यः प्रष्टव्यः ॥ गुरो, इदं धनम् आहराणीति ॥ २।५४ ॥

<details open><summary>विश्वास-प्रस्तुतिः</summary>

कृत्वानुज्ञातस्य वा स्नानम् ॥ २।५५ ॥
</details>

<details><summary>मूलम्</summary>

कृत्वानुज्ञातस्य वा स्नानम् ॥ २।५५ ॥
</details>

तत आहरेत्य् आचार्योक्तं कृत्वा स्नानं कर्तव्यम् । वत्स त्वद्गुणैर् एवाहम् अस्मि तोषितो धनेनालम् इति तेनानुज्ञातस्य वा, स्नानं समावर्तनं कर्तव्यम् इति ॥ २।५५ ॥

<details open><summary>विश्वास-प्रस्तुतिः</summary>

आचार्यः श्रेष्ठो गुरूणां मातेत्य् एके मातेत्य् एके ॥ २।५६ ॥
</details>

<details><summary>मूलम्</summary>

आचार्यः श्रेष्ठो गुरूणां मातेत्य् एके मातेत्य् एके ॥ २।५६ ॥
</details>

गुरूणां पित्रादीनां मध्य उक्तलक्षण आचार्यः श्रेष्ठः । स हि विद्यातस् तं जनयति तच् छ्रेष्ठं जन्म । तेनानेकगुरुसमवाये स एव प्रथमं पूज्यः । एके त्व् आचार्या माता श्रेष्ठेति मन्यन्ते । तथा च वसिष्ठः ।

	उपाध्यायाद् दशाचार्य आचार्याणां शतं पिता ।

	पितुर् दशगुणं माता गौरवेणातिरिच्यते ॥

आपस्तम्बो ऽपि: “माता पुत्रत्वस्य भूयांसि कर्माण्य् आरभते तस्यां शुश्रूषा नित्या पतितायाम् अपि” । द्विरुक्तिर् अध्यायपरिसमाप्त्यर्था ॥ २।५६ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने द्वितीयो ऽध्यायः**

## 
**अथ तृतीयो ऽध्यायः**

<details open><summary>विश्वास-प्रस्तुतिः</summary>

तस्याश्रमविकल्पम् एके ब्रुवते ॥ ३।१ ॥
</details>

<details><summary>मूलम्</summary>

तस्याश्रमविकल्पम् एके ब्रुवते ॥ ३।१ ॥
</details>

तस्यैवम् अधीतवेदस्य ब्रह्मचारिणो वक्ष्यमाणाश् चत्वार आश्रमा विकल्प्यन्त इत्य् एक आचार्या ब्रुवते । अन्ये तु समुच्चीयन्त इति । तत्र आपस्तम्बः: “तेषु सर्वेषु यथोपदेशम् अव्यग्रो वर्तमानः क्षेमं गच्छति” इति । “बुद्ध्वा कर्माणि यत् कामयेत तद् आरभेत” इति च । तथा च ब्रह्मचर्याश्रमम् उक्त्वा “अत एव ब्रह्मचर्यवान् प्रव्रजति” इति बौधायनः । मनुना तु समुच्चयो दर्शितः ।

	ऋणानि त्रीण्य् अपाकृत्य मनो मोक्षे निवेशयेत् ।

	अनपाकृत्य मोक्षं तु व्रजमानः पतत्य् अधः ॥

	सर्वे ऽपि क्रमशस् त्व् एते यथाशास्त्रं निवेषिताः ।

	यथोक्तकारिणं विप्रं नयन्ति परमां गतिम् ॥ इति ॥ ३।१ ॥

<details><summary>हरदत्त-प्रस्तावः</summary>

के पुनस् त आश्रमाः_ ।
</details>

<details open><summary>विश्वास-प्रस्तुतिः</summary>

ब्रह्मचारी गृहस्थो भिक्षुर् वैखानसः ॥ ३।२ ॥
</details>

<details><summary>मूलम्</summary>

ब्रह्मचारी गृहस्थो भिक्षुर् वैखानसः ॥ ३।२ ॥
</details>

यद्य् अप्य् असौ पूर्वम् अपि ब्रह्मचर्याश्रम उक्तस् तथापि प्रपित्सितनैष्ठिकब्रह्मचारित्वम् अत्र विवक्षितम् । भिक्षुः संन्यासी । वैखानसो वानप्रस्थः । वैखानसप्रोक्तेन मार्गेण वर्तत इति । तेन स आश्रमः प्राधान्येन दर्शितः । शास्त्रान्तरेषु वैखानसस्स् तृतीयो भिक्षुस् चतुर्थ आश्रमः । इह तु क्रमभेदः “प्रागुक्तास् त्रय आश्रमिणः” (ग्ध् २८।४९) इत्य् अत्र वैखानसवर्जनार्थः ॥ ३।२ ॥

<details open><summary>विश्वास-प्रस्तुतिः</summary>

तेषां गृहस्थो योनिर् अप्रजनत्वाद् इतरेषाम् ॥ ३।३ ॥
</details>

<details><summary>मूलम्</summary>

तेषां गृहस्थो योनिर् अप्रजनत्वाद् इतरेषाम् ॥ ३।३ ॥
</details>

तेषां चतुर्ष्व् अप्य् आश्रमेषु वर्तमानानां गृहस्थो योनिर् उपसत्ति[उत्पत्ति]स्थानम् । गृहस्थेनैवोत्पादिताश् चतुर्भिर् आश्रमैर् अधिक्रियन्ते । गृहस्थव्यतिरिक्ताश्रमस्थानां प्रजोत्पादनस्य निषिद्धत्वात् । तत्र शातातपः ।

	चण्डालाः प्रत्यवसिताः परिव्राजकतापसाः ।

	तेषां जातान्य् अपत्यानि चण्डालैः सह वासयेत् ॥ इति ॥ ३।३ ॥

इदानीम् आश्रमधर्मान् वक्ष्यन् प्रथमनिर्दिष्टस्य ब्रह्मचारिण आह ।

<details open><summary>विश्वास-प्रस्तुतिः</summary>

तत्रोक्तं ब्रह्मचारिणः ॥ ३।४ ॥
</details>

<details><summary>मूलम्</summary>

तत्रोक्तं ब्रह्मचारिणः ॥ ३।४ ॥
</details>

तत्र तेषां मध्ये ब्रह्मचारिणो नैष्ठिकस्य यद् उपकुर्वानस्योपनयनादिर् नियम इत्य् आरभ्योक्तम् तद् एवास्यापीत्य् उक्तं भवति ॥ ३।४ ॥

<details><summary>हरदत्त-प्रस्तावः</summary>

तत्र विशेषः_ ।
</details>

<details open><summary>विश्वास-प्रस्तुतिः</summary>

आचार्याधीनत्वम् आन्तम् ॥ ३।५ ॥
</details>

<details><summary>मूलम्</summary>

आचार्याधीनत्वम् आन्तम् ॥ ३।५ ॥
</details>

आन्तम् आ देहपातम् । आचार्यकुल एव तच्छुश्रूषया वर्तेत ॥ ३।५ ॥

<details open><summary>विश्वास-प्रस्तुतिः</summary>

गुरोः कर्मशेषेण जपेत् ॥ ३।६ ॥
</details>

<details><summary>मूलम्</summary>

गुरोः कर्मशेषेण जपेत् ॥ ३।६ ॥
</details>

आचार्ये प्रकृते गुरुशब्दः पित्रोर् अपि ग्रहणार्थः । ततश् चाचार्यं पितरौ च शुश्रूषमाणस् तद्व्यतिरिक्ते काले जपेद् वेदम् अधीयीत । न तु स्वाधीनो भवेत् ॥ ३।६ ॥

<details open><summary>विश्वास-प्रस्तुतिः</summary>

गुर्वभावे तदपत्यवृत्तिस् तदभावे वृद्धे   
सब्रह्मचारिण्य् अग्नौ वा ॥ ३।७ ॥
</details>

<details><summary>मूलम्</summary>

गुर्वभावे तदपत्यवृत्तिस् तदभावे वृद्धे   
सब्रह्मचारिण्य् अग्नौ वा ॥ ३।७ ॥
</details>

आचार्ये या वृत्तिर् अभिहिता सा तदभावे तत्पुत्रे, तत्पुत्राभावे वृद्धे विद्यया वयसा वाधिके, वृद्धाभावे सब्रह्मचारिणि, सब्रह्मचार्यभावे ऽग्नौ वा कर्तव्या । समिदाधानादिभिर् अग्नौ वृत्तिः ॥ ३।७ ॥

<details open><summary>विश्वास-प्रस्तुतिः</summary>

एवंवृत्तो ब्रह्मलोकम् अवाप्नोति जितेन्द्रियः ॥ ३।८ ॥
</details>

<details><summary>मूलम्</summary>

एवंवृत्तो ब्रह्मलोकम् अवाप्नोति जितेन्द्रियः ॥ ३।८ ॥
</details>

स्पष्टो ऽर्थः । जितेन्द्रियत्वं मनुना दर्शितम् ।

	श्रुत्वा स्पृष्ट्वा च दृष्ट्वा च भुक्त्वा घ्रात्वा च यो नरः ।

	न हृष्यति ग्लायति वा स विज्ञेयो जितेन्द्रियः ॥ ३।८ ॥

<details open><summary>विश्वास-प्रस्तुतिः</summary>

उत्तरेषां चैतद् अविरोधि ॥ ३।९ ॥
</details>

<details><summary>मूलम्</summary>

उत्तरेषां चैतद् अविरोधि ॥ ३।९ ॥
</details>

उत्तरेषाम् अप्य् आश्रमाणाम् अस्मिन् वृत्ते यद् अविरुद्धं तत् समानम् । यथा द्यूतादिवर्जनम् । विरुद्धं यथा – अग्निकार्यं प्रव्रजितस्य, गुरुकुलवासो वैखानसस्य, ब्रह्मचर्यं गृहस्थस्येत्य् अपरा वृत्तिः । उत्तरेषां चाश्रमाणां धर्मजातम् एतस्य द्रष्टव्यम् । किम् अविशेषेण । न । एतद् अविरोधि । एतद् आश्रमधर्माविरोधि “न म्लेच्छाशुच्यधार्मिकैः सह संभाषेत” इत्य् एवमाद्य् अस्यापि भवति ॥ ३।९ ॥।

<details><summary>हरदत्त-प्रस्तावः</summary>

बहुवक्तव्यत्वात् क्रमप्राप्तम् अपि गृहस्थम् उल्लङ्घ्य भिक्षोर् धर्मान् आह ।
</details>

<details open><summary>विश्वास-प्रस्तुतिः</summary>

अनिचयो भिक्षुः ॥ ३।१० ॥
</details>

<details><summary>मूलम्</summary>

अनिचयो भिक्षुः ॥ ३।१० ॥
</details>

निचयो द्रव्यसंग्रहस् तद्रहितः स्यात् ॥ ३।१० ॥

<details open><summary>विश्वास-प्रस्तुतिः</summary>

ऊर्ध्वरेताः ॥ ३।११ ॥
</details>

<details><summary>मूलम्</summary>

ऊर्ध्वरेताः ॥ ३।११ ॥
</details>

उत्तरेषां चैतद् अविरोधीति जितेन्द्रियत्वे सिद्धे ऽपि पुनर् ऊर्ध्वरेता इति रेतसः स्रोतोभङ्गो यथा भवेत् तथा प्रयतेतेत्य् एवमर्थम् ॥ ३।११ ॥

<details open><summary>विश्वास-प्रस्तुतिः</summary>

ध्रुवशीलो वर्षासु ॥ ३।१२ ॥
</details>

<details><summary>मूलम्</summary>

ध्रुवशीलो वर्षासु ॥ ३।१२ ॥
</details>

वर्षाशब्दो नित्यं बहुवचनान्तः । वर्षर्तौ सति ध्रुवशीलः स्याद् एकत्र तिष्ठेद् इति ॥ ३।१२ ॥

<details open><summary>विश्वास-प्रस्तुतिः</summary>

भिक्षार्थी ग्रामम् इयात् ॥ ३।१३ ॥
</details>

<details><summary>मूलम्</summary>

भिक्षार्थी ग्रामम् इयात् ॥ ३।१३ ॥
</details>

भिक्षाकाल एव ग्रामं प्रविशेत् । शेषकालं देवालयादौ वृक्षमूलेषु वा वसेत् ॥ ३।१३ ॥

<details open><summary>विश्वास-प्रस्तुतिः</summary>

जघन्यम् अनिवृत्तं चरेत् ॥ ३।१४ ॥
</details>

<details><summary>मूलम्</summary>

जघन्यम् अनिवृत्तं चरेत् ॥ ३।१४ ॥
</details>

भिक्षाकाले यद् गृहम् अनुपपत्त्या विलम्बितं न तद् भूयस् तदहः प्रविशेत् । तत्र मनुः ।

	विधूमे सन्नमुसले व्यङ्गारे भुक्तवज्जने ।

	वृत्ते शरावसंपाते भिक्षां नित्यं यतिश् चरेत् ॥ ३।१४ ॥

<details open><summary>विश्वास-प्रस्तुतिः</summary>

निवृत्ताशीः ॥ ३।१५ ॥
</details>

<details><summary>मूलम्</summary>

निवृत्ताशीः ॥ ३।१५ ॥
</details>

अधिकभिक्षालाभार्थं गृहेष्व् आशीर्वादपरो न स्यात् ॥ ३।१५ ॥

<details open><summary>विश्वास-प्रस्तुतिः</summary>

वाक्चक्षुःकर्मसंयतः ॥ ३।१६ ॥
</details>

<details><summary>मूलम्</summary>

वाक्चक्षुःकर्मसंयतः ॥ ३।१६ ॥
</details>

वाक्संयमो मौनम् । चक्षुःसंयमः पादविक्षेपप्रदेशाद् अन्यत्र चक्षुषोर् अप्रवर्तनम् । कर्मसंयमो भिक्षोश् चोदितकर्मानतिक्रमः । अत्र वाक्संयमविरोधे तु स्मृत्यन्तरम् ।

	धर्मयोगं पथिप्रश्नं स्वाध्यायं च तथैव च ।

	भिक्षार्थं देहिवचनं न निन्दति यतेर् अपि ॥ इति ॥ ३।१६ ॥

<details open><summary>विश्वास-प्रस्तुतिः</summary>

कौपीनाच्छादनार्थे वासो बिभृयात् ॥ ३।१७ ॥
</details>

<details><summary>मूलम्</summary>

कौपीनाच्छादनार्थे वासो बिभृयात् ॥ ३।१७ ॥
</details>

कौपीनम् इति गुह्यप्रदेशस्य नाम । तद् आच्छाद्यते यावता तावद् एव वासो बिभृयात् । अधिकं तु प्रावरणादि न बिभृयात् ॥ ३।१७ ॥

<details open><summary>विश्वास-प्रस्तुतिः</summary>

प्रहीणम् एके निर्णिज्य ॥ ३।१८ ॥
</details>

<details><summary>मूलम्</summary>

प्रहीणम् एके निर्णिज्य ॥ ३।१८ ॥
</details>

एके मन्यन्ते तद् अपि कौपीनाच्छादनं प्रहीणं जीर्णं तथान्यैस् त्यक्तं प्रक्षाल्य बिभृयात् ॥ ३।१८ ॥

<details open><summary>विश्वास-प्रस्तुतिः</summary>

नाविप्रयुक्तम् ओषधिवनस्पतीनाम् अङ्गम्   
उपाददीत ॥ ३।१९ ॥
</details>

<details><summary>मूलम्</summary>

नाविप्रयुक्तम् ओषधिवनस्पतीनाम् अङ्गम्   
उपाददीत ॥ ३।१९ ॥
</details>

वृक्षलतादीनाम् अङ्गं फलपत्राद्यविप्रयुक्तं ततो ऽप्रच्युतं नोपाददीत न गृह्णीयात् । स्वयं पतितं तु गृह्णीयात् ॥ ३।१९ ॥

<details open><summary>विश्वास-प्रस्तुतिः</summary>

न द्वितीयाम् अपर्तु रात्रिं ग्रामे वसेत् ॥ ३।२० ॥
</details>

<details><summary>मूलम्</summary>

न द्वितीयाम् अपर्तु रात्रिं ग्रामे वसेत् ॥ ३।२० ॥
</details>

यत्र वर्षर्तौ ध्रुवशीलतोका तम् ऋतुं वर्जयित्वा ऋत्वन्तरेषु यत्रैकां रात्रिम् उषितस् तत्र ग्रामे न द्वितीयां वसेत् । ग्रामैकरात्रः स्याद् इति ॥ ३।२० ॥

<details open><summary>विश्वास-प्रस्तुतिः</summary>

मुण्डः शिखी वा ॥ ३।२१ ॥
</details>

<details><summary>मूलम्</summary>

मुण्डः शिखी वा ॥ ३।२१ ॥
</details>

सर्वान् एव केशान् सह शिकया वापयेत् । शिखावर्जं वापयेद् वा । मुण्डः शिखी वेति विकल्पेनैकदण्डत्रिदण्डग्रहणविकल्पो ऽप्य् उक्तः । अत्र श्रुतिस्मृती ।

	अग्नेर् इव शिखा नान्या यस्य ज्ञानमयी शिखा ।

	स शिखीत्य् उच्यते विद्वान् नेतरे केशधारिणः ॥ इति ।

	सशिखं वपनं कृत्वा बहिःसूत्रं त्यजेद् बुधः ।

	एकदण्डं गृहीत्वा च भिक्षुधर्मं समाचरेत् ॥

	शिखी यज्ञोपवीती च यद् वा सम्यक् प्रबोधितः ।

	त्रिदण्डग्रहणं कृत्वा भिक्षुधर्मं समाचरेत् ॥ ३।२१ ॥

<details open><summary>विश्वास-प्रस्तुतिः</summary>

वर्जयेद् बीजवधम् ॥ ३।२२ ॥
</details>

<details><summary>मूलम्</summary>

वर्जयेद् बीजवधम् ॥ ३।२२ ॥
</details>

बीजानि व्रीह्यादीनि तेषां वधो मुसलादिनावघातस् तं न कुर्यात् । तेन तण्डुलस्यौदनीकरणम् अप्य् उपलक्षितम् । पक्वान्नस्यैव स्वामित्वाद् अस्य ॥ ३।२२ ॥

<details open><summary>विश्वास-प्रस्तुतिः</summary>

समो भूतेषु हिंसानुग्रहयोः ॥ ३।२३ ॥
</details>

<details><summary>मूलम्</summary>

समो भूतेषु हिंसानुग्रहयोः ॥ ३।२३ ॥
</details>

हिंसायाम् अनुग्रहे च भूतेषु समो यो हिनस्ति यो वानुगृह्णाति तत्र तत्र निर्विकार इति ॥ ३।२३ ॥

<details open><summary>विश्वास-प्रस्तुतिः</summary>

अनारम्भी ॥ ३।२४ ॥
</details>

<details><summary>मूलम्</summary>

अनारम्भी ॥ ३।२४ ॥
</details>

ऐहिकं पारत्रिकं च न कंचिद् आरम्भं कुर्यात् । यथाह आपस्तम्बः: “अनिहो ऽनमुतश् चरेत्” इति ॥ ३।२४ ॥

<details><summary>हरदत्त-प्रस्तावः</summary>

अथ वैखानसस्याह ।
</details>

<details open><summary>विश्वास-प्रस्तुतिः</summary>

वैखानसो वने मूलफलाशी तपःशीलः ॥ ३।२५ ॥
</details>

<details><summary>मूलम्</summary>

वैखानसो वने मूलफलाशी तपःशीलः ॥ ३।२५ ॥
</details>

वैखानसो वानप्रस्थो वने वसन् मूलानि फलानि च पक्वानि वाश्नीयान् न पुनर् ओदनम् । तपः कायपरिशोषणम् । ततश् च मूलफलान्य् अपि स्वल्पान्य् एवाश्नीयाद् इति ॥ ३।२५ ॥

<details open><summary>विश्वास-प्रस्तुतिः</summary>

श्रावणकेनाग्निम् आधाय ॥ ३।२६ ॥
</details>

<details><summary>मूलम्</summary>

श्रावणकेनाग्निम् आधाय ॥ ३।२६ ॥
</details>

श्रावणकं नाम वैखानसं शास्त्रम् । तदुक्तेन प्रकारेणाग्निम् आधाय सायं प्रातर् जुहुयाद् इति शेषः ॥ ३।२६ ॥

<details open><summary>विश्वास-प्रस्तुतिः</summary>

अग्राम्यभोजी ॥ ३।२७ ॥
</details>

<details><summary>मूलम्</summary>

अग्राम्यभोजी ॥ ३।२७ ॥
</details>

फलमूलान्य् अपि ग्राम्याणि न भुञ्जीत ॥ ३।२७ ॥

<details open><summary>विश्वास-प्रस्तुतिः</summary>

देवपितृमनुष्यभूतर्षिपूजकः ॥ ३।२८ ॥
</details>

<details><summary>मूलम्</summary>

देवपितृमनुष्यभूतर्षिपूजकः ॥ ३।२८ ॥
</details>

वन्यैर् एव फलमूलैर् अहर् अहः पञ्च महायज्ञान् कुर्यात् । अत्र मनुः ।

	आरण्यैर् विविधैर् मेध्यैः शाकमूलफलेन वा ।

	एतान् एव महायज्ञान् निर्वपेद् विधिपूर्वकम् ॥ इति ॥ ३।२८ ॥

<details open><summary>विश्वास-प्रस्तुतिः</summary>

सर्वातिथिः प्रतिषिद्धवर्जम् ॥ ३।२९ ॥
</details>

<details><summary>मूलम्</summary>

सर्वातिथिः प्रतिषिद्धवर्जम् ॥ ३।२९ ॥
</details>

य एनम् उपागच्छन्ति ते सर्वे ऽस्यातिथयः । न पुनर् ब्राह्मणस्यानतिथिर् अब्राःमण इत्य् अयं नियमो ऽस्ति । तत्रापि स्तेनपतितादीन् वर्जयेत् प्रतिषिद्धवर्जम् ॥ ३।२९ ॥

<details open><summary>विश्वास-प्रस्तुतिः</summary>

वैष्कम् अप्य् उपयुञ्जीत ॥ ३।३० ॥
</details>

<details><summary>मूलम्</summary>

वैष्कम् अप्य् उपयुञ्जीत ॥ ३।३० ॥
</details>

विष्का दुष्टमृगा व्याघ्रादयस् तैर् हतं मांसं वैष्कं तद् अप्य् उपयुञ्जीत । अपिशब्दो गौणार्थः । फलमूलाद्यभावे तद् अपि भक्ष्यम् इति । तत्रापि पञ्च पञ्चनखा भक्ष्या इत्य् एतद् वातिरिक्तं वर्जयित्वा । प्रतिषिद्धवर्जम् इति पदं काकाक्षिन्यायेनोभयत्र संबध्यते ॥ ३।३० ॥

<details open><summary>विश्वास-प्रस्तुतिः</summary>

न फालकृष्टम् अधितिष्ठेत् ॥ ३।३१ ॥
</details>

<details><summary>मूलम्</summary>

न फालकृष्टम् अधितिष्ठेत् ॥ ३।३१ ॥
</details>

अरण्ये वसन् हलेन कृष्टं प्रदेशं नाधिवसेत् ॥ ३।३१ ॥

<details open><summary>विश्वास-प्रस्तुतिः</summary>

ग्रामं च न प्रविशेत् ॥ ३।३२ ॥
</details>

<details><summary>मूलम्</summary>

ग्रामं च न प्रविशेत् ॥ ३।३२ ॥
</details>

वने वसतो ऽपि यादृच्छिकोपग्रामप्रवेशो निषिद्धः ॥ ३।३२ ॥

<details open><summary>विश्वास-प्रस्तुतिः</summary>

जटिलश् चीराजिनवासाः ॥ ३।३३ ॥
</details>

<details><summary>मूलम्</summary>

जटिलश् चीराजिनवासाः ॥ ३।३३ ॥
</details>

जटिलः केशश्मश्रुलोमनखधारी । चीरं दर्भादिनिर्मितं वासः । अजिनम् उत्तरीयम् । तथा च स्मृत्यन्तरे व्यवस्थादर्शनात् ॥ ३।३३ ॥

<details open><summary>विश्वास-प्रस्तुतिः</summary>

नातिसंवत्सरं भुञ्जीत ॥ ३।३४ ॥
</details>

<details><summary>मूलम्</summary>

नातिसंवत्सरं भुञ्जीत ॥ ३।३४ ॥
</details>

संवत्सरम् अतिक्रान्तम् अतिसंवत्सरं तद् आरण्यम् अपि नाश्नीयात् । अत्र मनुः ।

	त्यजेद् आश्वजुये मासि ह्य् उत्पन्नं पूर्वसंचितम् ।

	जीर्णानि चैव वासांसि पुष्पमूलफलानि च ॥ इति ॥ ३।३४ ॥

उक्ता आश्रमास् तेषां विकल्पसमुच्चयाव् अपि दर्शितौ । तेषां प्राधान्यं दर्शयति ।

<details open><summary>विश्वास-प्रस्तुतिः</summary>

ऐकाश्रम्यं त्व् आचार्याः प्रत्यक्षविधानाद्   
गार्हस्थ्यस्य गार्हस्थ्यस्य ॥ ३।३५ ॥
</details>

<details><summary>मूलम्</summary>

ऐकाश्रम्यं त्व् आचार्याः प्रत्यक्षविधानाद्   
गार्हस्थ्यस्य गार्हस्थ्यस्य ॥ ३।३५ ॥
</details>

तुशब्दो विशेषवाची । सर्वेषु वेदशास्त्रेतिहासपुराणेषु गृहस्थधर्मा एवाग्निहोत्रादयः प्राचुर्येण विधीयन्ते । ततः सर्व एवाचार्या गार्हस्थस्यैकाश्रम्यं प्राधान्यं मन्यन्ते । तत्राशक्तानाम् इतराश्रमधर्मा विधीयन्ते । प्रत्यक्षविधानाद् इतराश्रमाणां प्रत्यक्षेणोपजीव्यत्वात् । दिव्रुक्तिर् व्याख्याता ॥ ३।३५ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने तृतीयो ऽध्यायः**

## 
**अथ चतुर्थो ऽध्यायः**

<details><summary>हरदत्त-प्रस्तावः</summary>

गृहस्थधर्मा उच्यन्ते ।
</details>

<details open><summary>विश्वास-प्रस्तुतिः</summary>

गृहस्थः सदृशीं भार्यां विन्देतानन्यपूर्वां  
यवीयसीम् ॥ ४।१ ॥
</details>

<details><summary>मूलम्</summary>

गृहस्थः सदृशीं भार्यां विन्देतानन्यपूर्वां  
यवीयसीम् ॥ ४।१ ॥
</details>

गृहस्थ इत् भाविसंज्ञाव्यपदेशः । अथ वा गृहस्थस्य ये धर्मास् ते विवाहात् प्राग् अपि स्नातकस्यापि समा इति दर्शनार्थं च । जात्या कुलेन च सदृशीम् । अन्यस्मै वाचाप्य् अदत्ताम् । अवरवयसीम् एवंभूतां भार्यां विन्देत उद्वहेत् ॥ ४।१ ॥

<details open><summary>विश्वास-प्रस्तुतिः</summary>

असमानप्रवरैर् विवाहः ॥ ४।२ ॥
</details>

<details><summary>मूलम्</summary>

असमानप्रवरैर् विवाहः ॥ ४।२ ॥
</details>

समान एकः प्रवरो येषां तैः सह न विवाहः । तद् यथा हरितकुत्सपिङ्गशङ्खदर्भहैमकभवानाम् आङ्गिरसाम्बरीषयौवनाश् चेति । हारीतः कत्सीं नोद्वहेद् इत्यादिप्रवरप्रपञ्च आपस्तम्बीये द्रष्टव्यः ॥ ४।२ ॥

<details open><summary>विश्वास-प्रस्तुतिः</summary>

ऊर्ध्वं सप्तमात् पितृबन्धुभ्यो बीजिनश् च   
मातृबन्धुभ्यः पञ्चमात् ॥ ४।३ ॥
</details>

<details><summary>मूलम्</summary>

ऊर्ध्वं सप्तमात् पितृबन्धुभ्यो बीजिनश् च   
मातृबन्धुभ्यः पञ्चमात् ॥ ४।३ ॥
</details>

पितरम् आरभ्य तद्बन्धुवर्गे गण्यमाने सप्तमाच् छ्रिरस ऊर्ध्वं जातां कन्यकाम् उद्वहेत् । मातरम् आरभ्य तद्बन्धुवर्गे गण्यमाने पञ्चमाच् छिरस ऊर्ध्वं जाताम् उद्वहेत् । बीजिनश् च सप्तमाद् ऊर्ध्वम् इति चकारात् सिध्यति । यथा क्षेत्री बध्न्यो रुग्णो वा देवरं प्रार्थयते मम क्षेत्रे पुत्रम् उत्पादयेति । यद् वा संतानक्षये विधवां गुरवो नियुञ्जते, दृष्टं विचित्रवीर्यक्षेत्रे सत्यवतीवाक्याद् व्यासो धृतराष्ट्रादीन् उत्पादितवान् इति । यथाह याज्ञवल्क्यः ।

	अपुत्रेण परक्षेत्रे नियोगोत्पादितः सुतः ।

	उभयोर् अप्य् असौ रिक्थी पिण्डदाता च धर्मतः ॥ इति ।

तद्विषयम् एतद् बीजिनश् चेति ॥ ४।३ ॥

<details><summary>हरदत्त-प्रस्तावः</summary>

अथ विवाहभेदाः ।
</details>

<details open><summary>विश्वास-प्रस्तुतिः</summary>

ब्रह्मो विद्याचारित्रबन्धुशीलसंपन्नाय दद्याद्  
आच्छाद्यालंकृताम् ॥ ४।४ ॥
</details>

<details><summary>मूलम्</summary>

ब्रह्मो विद्याचारित्रबन्धुशीलसंपन्नाय दद्याद्  
आच्छाद्यालंकृताम् ॥ ४।४ ॥
</details>

विद्या वेदविद्या । चारित्रं चोदितकर्मानुष्ठानम् । बन्धवो ज्ञातयो मातुलादयश् च । शीलं विहितेषु श्रद्धा । एतैर् गुणैः संपन्नाय वस्त्रयुगुलेनाच्छाद्य यथाविभवम् अलंकृतां कन्यां दद्यात् । एवंविधस्य विवाहस्य ब्राह्मसंज्ञा ॥ ४।४ ॥

<details open><summary>विश्वास-प्रस्तुतिः</summary>

संयोगमन्त्रः प्राजापत्ये सह धर्मश्   
चर्यताम् इति ॥ ४।५ ॥
</details>

<details><summary>मूलम्</summary>

संयोगमन्त्रः प्राजापत्ये सह धर्मश्   
चर्यताम् इति ॥ ४।५ ॥
</details>

प्राजापत्यसंज्ञके विवाहे सह धर्मश् चर्यताम् इति प्रदानमन्त्रः । यद्य् अपि ब्राह्मादिष्व् अपि सह धर्मचर्या भवति तथाप्य् आन्ताद् अनया सहा धर्मश् चरितव्यः । नाश्रमान्तरं प्रवेष्टव्यं नापि स्त्र्यन्तरम् उपयन्तव्यम् इति मन्त्रेण समहः क्रियते । एष ब्राह्मादेः प्राजापत्यस्य विशेषः । आच्छाद्यालंकृताम् इति समानम् ॥ ४।५ ॥

<details open><summary>विश्वास-प्रस्तुतिः</summary>

आर्षे गोमिथुनं कन्यावते दद्यात् ॥ ४।६ ॥
</details>

<details><summary>मूलम्</summary>

आर्षे गोमिथुनं कन्यावते दद्यात् ॥ ४।६ ॥
</details>

आर्षसंज्ञके विवाहे गोमिथुनं स्त्रीपूंरूपं कन्यावते दद्याद् वरस् तद्बन्धुर् वा कश्चित् । आच्छाद्यालंकृताम् इति समानम् ॥ ४।६ ॥

<details open><summary>विश्वास-प्रस्तुतिः</summary>

अन्तर्वेद्य् ऋत्विजे दानं दैवो ऽल्ंकृत्य ॥ ४।७ ॥
</details>

<details><summary>मूलम्</summary>

अन्तर्वेद्य् ऋत्विजे दानं दैवो ऽल्ंकृत्य ॥ ४।७ ॥
</details>

अन्तर्वेदि, वेद्या दक्षिणाकाल ऋत्विजे कर्म कुर्वते यद् अलंकृत्य कन्याया दानं स दैवो विवाहः । आच्छाद्यालंकृताम् इति । प्रकृते पुनर् अलंकृत्येति वचनं वरस्याप्य् अङ्गुलीयकादिभिर् अलंकारार्थम् ॥ ४।७ ॥

<details open><summary>विश्वास-प्रस्तुतिः</summary>

इच्छन्त्याः स्वयं संयोगो गान्धर्वः ॥ ४।८ ॥
</details>

<details><summary>मूलम्</summary>

इच्छन्त्याः स्वयं संयोगो गान्धर्वः ॥ ४।८ ॥
</details>

इच्छन्त्या वध्वा इच्छतो वरस्य संयोगो गान्धर्वो विवाहः । स्वयम् इति वचनाद् वरेच्छा गम्यते ॥ ४।८ ॥

<details open><summary>विश्वास-प्रस्तुतिः</summary>

वित्तेनानतिः स्त्रीमताम् आसुरः ॥ ४।९ ॥
</details>

<details><summary>मूलम्</summary>

वित्तेनानतिः स्त्रीमताम् आसुरः ॥ ४।९ ॥
</details>

यत्र स्त्रीमतां कन्यावतां पित्रादीनां वित्तेन धनप्रदानेनानतिर् आर्जनं क्रियते स आसुरो विवाहः । अत्र याज्ञवल्क्यः: “आसुरो द्रवणादानाद्” इति । मनुश् च ।

	ज्ञातिभ्यो द्रविणं दत्वा कन्यायै च स्वशक्तितः ।

	कन्याप्रदानं स्वाच् छन्द्याद् आसुरो धर्म उच्यते ॥

स्त्रीमताम् इति वचनान् न केवलं कन्यायै धनप्रदानम् आसुरत्वनिबन्धनम् । तथा च स्मृत्यन्तरम् ।

	यासां नाददते शुल्कं ज्ञातयो न स विक्रयः ।

	अर्हणं तत् कुमारीणाम् आनृशंस्यान् न केवलम् ॥ इति ॥ ४।९ ॥

<details open><summary>विश्वास-प्रस्तुतिः</summary>

प्रसह्यादानाद् राक्षसः ॥ ४।१० ॥
</details>

<details><summary>मूलम्</summary>

प्रसह्यादानाद् राक्षसः ॥ ४।१० ॥
</details>

बलात्कारेण कन्यावतो निर्जित्य यद् आदानं स राक्षसो विवाहः ॥ ४।१० ॥

<details open><summary>विश्वास-प्रस्तुतिः</summary>

असंविज्ञातोपसंगमात् पैशाचः ॥ ४।११ ॥
</details>

<details><summary>मूलम्</summary>

असंविज्ञातोपसंगमात् पैशाचः ॥ ४।११ ॥
</details>

सुप्ता मात्ता प्रमत्ता वा यत्रासंविज्ञातम् उपगम्यते स पैशाचो विवाहः ॥ ४।११ ॥

<details><summary>हरदत्त-प्रस्तावः</summary>

एवम् अष्टौ विवाहा उक्तास् तेषु 
</details>

<details open><summary>विश्वास-प्रस्तुतिः</summary>

चत्वारो धर्म्याः प्रथमाः ॥ ४।१२ ॥
</details>

<details><summary>मूलम्</summary>

चत्वारो धर्म्याः प्रथमाः ॥ ४।१२ ॥
</details>

आदितश् चत्वारो विवाहाः सर्ववर्णानां धर्म्या धर्माद् अनपेताः प्रशस्ता भवन्ति ॥ ४।१२ ॥

<details open><summary>विश्वास-प्रस्तुतिः</summary>

षड् इत्य् एके ॥ ४।१३ ॥
</details>

<details><summary>मूलम्</summary>

षड् इत्य् एके ॥ ४।१३ ॥
</details>

एके स्मर्तारः षड् धर्म्या इत्य् आहुः । गान्धर्वासुरयोर् अपि धर्माद् अनपेतत्वम्

इच्छन्ति ॥ ४।१३ ॥

<details><summary>हरदत्त-प्रस्तावः</summary>

क्रयविवाहे क्षत्रियादिषु स्त्रीषु ब्राह्मणादिभ्यो जातानां पुत्राणां शास्स्त्रेषु संकेतितं संज्ञाभेदम् आह ।
</details>

<details open><summary>विश्वास-प्रस्तुतिः</summary>

अनुलोमान्तरैकान्तरद्व्यन्तरासु जाताः   
सवर्णाम्बष्ठोग्रनिषाददौष्मन्तपारशवाः ॥ ४।१४ ॥
</details>

<details><summary>मूलम्</summary>

अनुलोमान्तरैकान्तरद्व्यन्तरासु जाताः   
सवर्णाम्बष्ठोग्रनिषाददौष्मन्तपारशवाः ॥ ४।१४ ॥
</details>

ब्राह्मणस्यानन्तरा क्षत्रिया तस्यां जातः सवर्णः । क्षत्रियस्य वैश्या तस्यां तस्माद् अम्बष्ठः । वैश्यस्यानन्तरा शूद्रा तस्यां तस्माद् उग्रह् । ब्राह्मणस्यैकन्तरा वैश्या तस्यां तस्मान् निषादः । क्षत्रियस्यैकन्तरा शूद्रा तस्यां तस्माद् दौष्मन्तः । ब्राह्मणस्य द्व्यन्तरा शूद्रा तस्यां तस्मात् पारशवः । प्रपञ्चो जातिनिर्णयस्य स्मृत्यन्तरे द्रष्टव्यः ॥ ४।१४ ॥

<details><summary>हरदत्त-प्रस्तावः</summary>

प्रातिलोम्येन जातान् आह ।
</details>

<details open><summary>विश्वास-प्रस्तुतिः</summary>

प्रतिलोमास् तु सूतमागधायोगवकृतवैदेहक-  
चण्डालाः ॥ ४।१५ ॥
</details>

<details><summary>मूलम्</summary>

प्रतिलोमास् तु सूतमागधायोगवकृतवैदेहक-  
चण्डालाः ॥ ४।१५ ॥
</details>

अनन्तरैकान्तरद्व्यन्तरासु जाता इत्य् अन्य्वर्तते । क्षत्रियस्यानन्तरा ब्राह्मणी तस्यां तस्मात् सूतः । वैश्यस्यानन्तरा क्षत्रिया तस्यां तस्मान् मागधः । शूद्रस्यानन्तरा वैश्या तस्यां तस्माद् आयोगवः । वैश्यसैकान्तरा ब्राह्मणी तस्यां तस्मात् कृतः । शूद्रस्यैकान्तरा क्षत्रिया तस्यां तस्माद् वैदेहकः । शूद्रस्य द्व्यन्तरा ब्राह्मणी तस्यां तस्माच् चण्डल इति ॥ ४।१५ ॥

<details><summary>हरदत्त-प्रस्तावः</summary>

अन्येषां मतेन तेषाम् एव प्रतिवर्णं संगृह्य संज्ञाभेदान् आह }
</details>

<details open><summary>विश्वास-प्रस्तुतिः</summary>

ब्राह्मण्य् अजीजनत् पुत्रान् वर्णेभ्य आनुपूर्व्याद्   
ब्राह्मणसूतमागधचण्डलान् ॥ ४।१६ ॥
</details>

<details><summary>मूलम्</summary>

ब्राह्मण्य् अजीजनत् पुत्रान् वर्णेभ्य आनुपूर्व्याद्   
ब्राह्मणसूतमागधचण्डलान् ॥ ४।१६ ॥
</details>

स्पष्टो ऽर्थः । अत्रानुपूर्व्यग्रहणं वर्णक्रमविवक्षापरम् । न त्व् अनुलोमपरम् ॥ ४।१६ ॥

<details open><summary>विश्वास-प्रस्तुतिः</summary>

तेभ्य एव क्षत्रिया मूर्धवसिक्थक्षत्रियधीवर-  
	पुल्कसांस् तेभ्य एव वैश्या भृज्जकण्ठमाहिष्य-  
  	वैश्यवैदेहान् पारशवयवनकरणशूद्राञ्   
  छूद्रेत्य् एके ॥ ४।१७ ॥
</details>

<details><summary>मूलम्</summary>

तेभ्य एव क्षत्रिया मूर्धवसिक्थक्षत्रियधीवर-  
	पुल्कसांस् तेभ्य एव वैश्या भृज्जकण्ठमाहिष्य-  
  	वैश्यवैदेहान् पारशवयवनकरणशूद्राञ्   
  छूद्रेत्य् एके ॥ ४।१७ ॥
</details>

एके स्मर्तार इत्य् उक्तक्रमेण ब्राह्मण्य् अजीजनद् इत्य् आरभ्य ब्राह्मणिक्षत्रियावैश्याशूद्रासु ब्राह्मणादिवर्णेभ्यः क्रमेन जातानां संज्ञाभेदान् मन्यन्ते ॥ ४।१७ ॥

<details open><summary>विश्वास-प्रस्तुतिः</summary>

वर्णान्तरगमनम् उत्कर्षापकर्षाभ्यां सप्तमे   
पञ्चमे वाचार्याः ॥ ४।१८ ॥
</details>

<details><summary>मूलम्</summary>

वर्णान्तरगमनम् उत्कर्षापकर्षाभ्यां सप्तमे   
पञ्चमे वाचार्याः ॥ ४।१८ ॥
</details>

मन्यन्त इति वाक्यशेषः । तेषाम् एव सवर्णादीनाम् अनुलोमजातानाम् उत्कर्षेण पितृद्वारा सप्तमपुरुषाद् उत्कृष्टवर्णान्तरप्राप्तिर् भवति । अपकर्षेण मातृद्वारा पञ्च्मपुरुषाद् अपकृष्टवर्णान्तरप्राप्तिर् भवति । तद् यथा – ब्राह्मणेनोढायां क्षत्रियायाम् उत्पादिता सवर्णा सापि ब्राह्मणेनोढा तस्याम् उत्पादिता चेत्य् एवम् आ सप्तम्याः सप्तमी तु ब्राह्मणेनोढा यद् अपत्यं सूते तद् ब्राह्मणजातीयम् एव भवति । एवं ब्राह्मणेन क्षत्रियायाम् उत्पादितः पुत्रः सवर्णः सो ऽपि क्षत्रियाम् उद्वाह्य पुत्रम् उत्पादयति सो ऽपि क्षत्रियाम् इत्य् एव्म् आ पञ्चमात् पञ्चमस् तु क्षत्रियायां यद् अपत्यम् उत्पादयति तत् क्षत्रियजातीयम् एव भवति । विकल्पस्यैवं चार्थः । तत्रापि वर्णान्तर्गमने वृत्तस्वाध्यायबाहुल्ये सति पञ्चमेनोत्कृष्टं भवति । हीनवृत्त्या पञ्चमेनापकृष्टं च भवतीति । एवं क्षत्रियस्य वैश्यायां वैश्यस्य शूद्रायाम् अपि द्रष्टव्यम् ॥ ४।१८ ॥

<details open><summary>विश्वास-प्रस्तुतिः</summary>

सृष्ट्यन्तरजातानां च ॥ ४।१९ ॥
</details>

<details><summary>मूलम्</summary>

सृष्ट्यन्तरजातानां च ॥ ४।१९ ॥
</details>

चातुर्वर्ण्यम् अन्तरेण चानुलोमजातानां सवर्णाम्बष्ठादीनाम् अप्य् उत्कर्षापकर्षाभ्याम् अन्योन्यवर्णान्तरगमनं भवति । तद् यथा – सवर्णेनोढायाम् अम्बष्ठ्याम् उत्पादिता दुहिता पुनः सवर्णेनोह्यते । तस्याम् अप्य् उत्पादिता सवर्णेनेत्य् आ सप्तमात् सप्तमी तु सवर्णेनोढा यद् अपत्यं स एव भवति । एवं सैवाम्बष्ठेनोढायां दुहितरं सूते साप्य् अम्बष्ठेनेति सप्तमी त्व् अम्बष्ठेनोढा यद् अपत्यम् उत्पादयति सो ऽम्बष्ठ एव भवति । एवम् अम्बष्ठयोर् अपि द्रष्टव्यम् ॥ ४।१९ ॥

<details open><summary>विश्वास-प्रस्तुतिः</summary>

प्रतिलोमास् तु धर्महीनाः ॥ ४।२० ॥
</details>

<details><summary>मूलम्</summary>

प्रतिलोमास् तु धर्महीनाः ॥ ४।२० ॥
</details>

प्रतिलोमाज् जाताः सूतादयो धर्महीना उपनयनादिधर्महीनाः । तत्र सूतस्यैकस्योपनयनमात्रं शास्त्रान्तरे ऽङ्गीकृतम् ॥ ४।२० ॥

<details open><summary>विश्वास-प्रस्तुतिः</summary>

शूद्रायां च ॥ ४।२१ ॥
</details>

<details><summary>मूलम्</summary>

शूद्रायां च ॥ ४।२१ ॥
</details>

आनुलोम्येनापि शूद्रायाम् उत्पन्नः पारशवादिर् धर्महीनः । एवं च सवर्णादीनाम् अनुलोमानां सिद्धो धर्माङ्गीकारः । तथा च मनुः ।

	स्वजातिजात्यन्तर्जाः षट् सुता द्विजधर्मिणः ।

	शूद्राणां तु सधर्माणः सर्वे ऽपध्वंसजाः स्मृताः ॥ म्ध् १०।४१ ॥ ४।२१ ॥

<details open><summary>विश्वास-प्रस्तुतिः</summary>

असमानायां तु शूद्रात् पतित्वृत्तिः ॥ ४।२२ ॥
</details>

<details><summary>मूलम्</summary>

असमानायां तु शूद्रात् पतित्वृत्तिः ॥ ४।२२ ॥
</details>

शूद्राद् असमानायां वैश्यादिस्त्रियाम् उत्पादित आयोगवादिः पतितवृत्तिः पतितवद् दर्शनस्पर्शनप्रतिग्रहादौ वर्जनीयः । एवं च वैश्यात् क्षत्रियायां क्षत्रियाद् ब्राह्मण्यां जातो न पतितवृत्तिः ॥ ४।२२ ॥

<details open><summary>विश्वास-प्रस्तुतिः</summary>

अन्त्यः पापिष्ठः ॥ ४।२३ ॥
</details>

<details><summary>मूलम्</summary>

अन्त्यः पापिष्ठः ॥ ४।२३ ॥
</details>

शूद्राद् असमानाज् जनितेषु तेषु यो ऽन्त्यो ब्राह्मण्यां जातश् चण्डालः पापिष्ठो ऽत्यन्तं वर्जनीयः । तथा च स्मृत्यन्तरम्: “चण्डालम् आजगोवालव्यजनान् परिहरेत्” इति ॥ ४।२३ ॥

<details><summary>हरदत्त-प्रस्तावः</summary>

अथ प्रकृतान् विवाहान् स्तौति_ ।
</details>

<details open><summary>विश्वास-प्रस्तुतिः</summary>

पुनन्ति साधवः पुत्राः ॥ ४।२४ ॥
</details>

<details><summary>मूलम्</summary>

पुनन्ति साधवः पुत्राः ॥ ४।२४ ॥
</details>

अच्छासु [अस्मासु] जाताः साधवः साधुवृत्तयः पुत्रा जनयितुः कुलं पुनन्ति ॥ ४।२४ ॥

<details><summary>हरदत्त-प्रस्तावः</summary>

तत्र विशेषः ।
</details>

<details open><summary>विश्वास-प्रस्तुतिः</summary>

त्रिपुरुषम् आर्षात् ॥ ४।२५ ॥
</details>

<details><summary>मूलम्</summary>

त्रिपुरुषम् आर्षात् ॥ ४।२५ ॥
</details>

आर्षविवाहोढायां जातः पुत्रस् त्रीन् पुरुषान् पुनाति नरकाद् उद्धरति ॥ ४।२५ ॥

<details open><summary>विश्वास-प्रस्तुतिः</summary>

दश दैवाद् दशैव प्राजापत्यात् ॥ ४।२६ ॥
</details>

<details><summary>मूलम्</summary>

दश दैवाद् दशैव प्राजापत्यात् ॥ ४।२६ ॥
</details>

उपसमस्तम् अपि पुरुषपदम् अत्र दशशब्देन संबध्यते । एवकारो निर्धारणपरः ॥ ४।२६ ॥

<details open><summary>विश्वास-प्रस्तुतिः</summary>

दश पूर्वान् दश परान् आत्मानं च ब्राह्मीपुत्रो   
ब्राह्मीपुत्रः ॥ ४।२७ ॥
</details>

<details><summary>मूलम्</summary>

दश पूर्वान् दश परान् आत्मानं च ब्राह्मीपुत्रो   
ब्राह्मीपुत्रः ॥ ४।२७ ॥
</details>

ब्राह्मविवाहेनोढा ब्राह्मी तस्यां जातः पुत्रः पित्रादीन् दश पूर्वान् दश परान् भविष्यतः पुत्रादींश् च दशात्मानं चैकविंशं पुनाति । तस्माद् ब्राह्मो विवाहः प्रशस्ततमः ॥ ४।२७ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने चतुर्थो ऽध्यायः**

## 
**अथ पञ्चमो ऽध्यायः**

<details><summary>हरदत्त-प्रस्तावः</summary>

गर्भाधानकालं प्रस्तौति ।
</details>

<details open><summary>विश्वास-प्रस्तुतिः</summary>

ऋताव् उपेयात् ॥ ५।१ ॥
</details>

<details><summary>मूलम्</summary>

ऋताव् उपेयात् ॥ ५।१ ॥
</details>

रजोदर्शनाद् आरभ्य षोडशाहोरात्रा ऋतुः स्त्रीणां गर्भग्रहणकालस् तत्रोपगच्छेद् भार्याम् । तत्र आपस्तम्बीये विशेषः: “चतुर्थीप्रभृत्य् आ षोडशीम् उत्तराम् उत्तरां युग्मां प्रजानिःश्रेयसम् ऋतुगमनम् इत्य् उपदिशन्ति” । मानवं तु ।

	ऋतुः स्वाभाविकः स्त्रीणां रात्रयः षोढश स्मृताः ।

	चतुर्भिर् एतैः सार्धम् अहोभिः सद्विगर्हितैः ॥

	तासाम् आद्याश् चतस्रस् तु निन्द्या एकाद्शी तु या ।

	त्रयोदशी च शेषास् तु प्रशस्ता दश रात्रयः ॥

	अमावास्याम् अष्टमीं च पौर्णमासीं चतुर्दशीम् ।

	ब्रहमचारी भवेन् इत्यम् अप्य् ऋतौ स्नातको द्विजः ॥ इति ।

याज्ञवल्क्यस् तु ।

	एवं गच्छन् स्त्रियं क्षामां मघां मूलं च वर्जयेत् ।

	युग्मासु पुत्रा जायन्ते स्त्रियो ऽयुग्मासु रात्रिषु ॥

इति च । तद् इह षोडशसु रात्रिष्व् आदितस् तिस्रः सर्वथा वर्ज्याः । इतरासु गच्छेद् इति सर्वस्मृतिचोदितनिषेदान् परित्यज्य गच्छन्न् उत्कृष्टं पुत्रं जनयति । द्वेषादिना ऋताव् अनुपयन् प्रत्यवेयाद् इति । तथा च देवलः ।

	यः स्वदारान् ऋतुस्नातान् स्वस्थः सन् नोपगच्छति ।

	भ्रूणहत्याम् अवाप्नोति गर्भं प्राप्तं विनाश्य सः ॥ इति ।

स्मृत्यन्तरं च ।

	ऋतुस्नातां तु यो भार्यां संनिधौ नोपगच्छति ।

	तस्या रजसि तं मासं पितरस् तस्य शेरते ॥ इति ।

अयं तु रागतः प्राप्तत्वे सत्य् अप्य् अकरणे प्रत्यवायश्रवणाद् द्विविधश् च भवति । ऋताव् एवोपेयद् एवेति कस्यचिन् मतेन नियमश् च भवति  ॥ ५।१ ॥

<details><summary>हरदत्त-प्रस्तावः</summary>

आचार्यस् तु परिसंख्यानं च प्रतिपादयति ।
</details>

<details open><summary>विश्वास-प्रस्तुतिः</summary>

सर्वत्र वा प्रतिषिद्धवर्जम् ॥ ५।२ ॥
</details>

<details><summary>मूलम्</summary>

सर्वत्र वा प्रतिषिद्धवर्जम् ॥ ५।२ ॥
</details>

सर्वेषु वा कालेषूपेयाद् ऋताव् अनृतौ च प्रतिषिद्धदिवसान् वर्जयित्वा ।

	यथाकामी भवेद् वापि स्त्रीणां वरम् अनुस्मरन् । इति ।

वरश् च – कामम् आ विजनितोः संभवामेति । यद् अप्य् आत्मनो जितेन्द्रियत्वे सत्य् अपि धर्मदाराः सर्वदा रक्षणीया इति स्मर्यते । अप्रमत्ता रक्षत तन्तुम् एनं मा वः क्षेत्रे परबीजानि वाप्सुर् इति ॥ ५।२ ॥

<details><summary>हरदत्त-प्रस्तावः</summary>

अथ पञ्च महायज्ञाः_ ।
</details>

<details open><summary>विश्वास-प्रस्तुतिः</summary>

देवपितृमनुष्यभूतर्षिपूजकः ॥ ५।३ ॥
</details>

<details><summary>मूलम्</summary>

देवपितृमनुष्यभूतर्षिपूजकः ॥ ५।३ ॥
</details>

अत्र पूजकशब्दो देवादिषु प्रत्येकं संबध्यते । द्वंद्वान्त्यं श्रूयमाणं प्रत्येकम् अभिसंबध्यते । गृहस्थो नित्यं देवादिपूजकः स्यात् । तत्र देवपूजा वैश्वदेवसकलहोमाद्यग्निकार्यं च । पितृपूजां मनुर् आह ।

	एकम् अप्य् आशयेद् विप्रं पित्रर्थे पाञ्चयाज्ञिके ।

	न चैवात्राशयेत् किंचिद् वैश्वदेवं प्रति द्विजम् ॥ इति ।

	दद्याद् अहर् अहः श्राद्धम् अन्नाद्येनोदकेन च ।

	पयोमूलफलैर् वापि पितृभ्यः प्रीतिम् आवहन् ॥ इति च ।

मनुष्यपूजा अतिथिपूजा । भूतपूजा बलिहरणम् । ऋषिपूजा ब्रह्मयज्ञः । ऋषियज्ञो ब्रह्मयज्ञ इति पर्यायः ॥ ५।३ ॥

<details><summary>हरदत्त-प्रस्तावः</summary>

ते च प्रतिपाद्यन्ते । अत्र क्रमो न विवक्षितः । ब्रह्मयज्ञस् तु ।
</details>

<details open><summary>विश्वास-प्रस्तुतिः</summary>

नित्यस्वाध्यायः ॥ ५।४ ॥
</details>

<details><summary>मूलम्</summary>

नित्यस्वाध्यायः ॥ ५।४ ॥
</details>

बहुव्रीहिर् अयम् । तत्प्रकारश् च “ब्रह्मयज्ञेन यक्ष्यमाण” इत्य् आरभ्य तैत्तिरीयके ऽभिहितः । अत्र नित्यशब्दाद् ब्रह्मयज्ञव्यतिरिक्तकाले ऽपि यथावसरम् अधीयीतेति दर्शितम् ॥ ५।४ ॥

<details><summary>हरदत्त-प्रस्तावः</summary>

पितृयज्ञस् तु ।
</details>

<details open><summary>विश्वास-प्रस्तुतिः</summary>

पितृभ्यश् चोदकदानं यथोत्साहम् अन्यत् ॥ ५।५ ॥
</details>

<details><summary>मूलम्</summary>

पितृभ्यश् चोदकदानं यथोत्साहम् अन्यत् ॥ ५।५ ॥
</details>

पितृभ्यो नित्यम् उदकं दद्यात् । अन्यद् भोजनफलमूलादि यथोत्साहं यथाशक्ति दद्यात् । अत्र चकारान् नित्यं देवर्षीणाम् अपि तर्पणं कर्तव्यम् इति दर्शितम् । तत्र मनुर् ब्रह्मचारिणं प्रकृत्याह ।

	नित्यं स्नत्वा शुचिः कुर्याद् देवर्षिपितृतर्पणम् ॥ इति ।

कात्यायनः ।

	देवतानां पितॄणां च जले दद्याज् जलाञ्जलिम् ।

	असंस्कृतप्रमीतानां स्थले दद्याज् जलाञ्जलिम् ॥ इति ।

भृगुः ।

	नोदकेषु न पात्रेषु न क्रुद्धो नैकपाणिना ।

	नोपतिष्ठति तत् तोयं यद् भूम्यां न प्रदीयते ॥

उशना ।

	आपो देवगणाः सर्व आपः पितृगणाः स्मृताः ।

	तस्माद् अप्सु जलं देयं पितॄणां दत्तम् अक्षयम् ॥ इति ।

भृगुः प्रकारान्तरम् आह ।

	नाभिमात्रे जले स्थित्वा चिन्तयन्न् ऊर्ध्वमानसः ।

	आगच्छन्तु मे पितर इमं गृह्णन्त्व् अपो ऽञ्जलिम् ॥

	त्रिस् त्रिर् अञ्जलिम् आकाशम् उच्चैर् उच्चतरं बुधः ।

	उक्त्वा चोक्त्वा क्षिपन् वारि वाग्यतो दक्षिणामुखः ॥ इति ॥ ५।५ ॥

<details><summary>हरदत्त-प्रस्तावः</summary>

देवयज्ञस्याग्निकार्यमूलत्वाद् अग्निपरिग्रहकालं तावद् आह ।
</details>

<details open><summary>विश्वास-प्रस्तुतिः</summary>

भार्यादिर् अग्निर् दायादिर् वा ॥ ५।६ ॥
</details>

<details><summary>मूलम्</summary>

भार्यादिर् अग्निर् दायादिर् वा ॥ ५।६ ॥
</details>

भार्याशब्देन विवाहो लक्ष्यते । यस्मिन्न् अग्नौ भार्योह्यते तम् अग्निम् आरभ्य वा यस्मिन्न् अहनि पितृभ्रात्रादिभिर् दायविभागः क्रियते तद् अहर् आरभ्य वा सायम् उपक्रमम् अग्निं परिचरेत् । दायविभागात् पूर्वं पितुर् ज्येष्ठभ्रातुर् वा कर्मण्य् उपजीवतां न प्रत्यवायः ॥ ५।६ ॥

<details open><summary>विश्वास-प्रस्तुतिः</summary>

तस्मिन् गृह्याणि कर्माणि ॥ ५।७ ॥
</details>

<details><summary>मूलम्</summary>

तस्मिन् गृह्याणि कर्माणि ॥ ५।७ ॥
</details>

तस्मिन्न् एवंपरिगृहीते ऽग्नौ गृह्ये मनुष्यभूतानि पुंसवनादीनि कर्माणि कर्तव्यानीति ॥ ५।७ ॥

<details open><summary>विश्वास-प्रस्तुतिः</summary>

देवपितृमनुष्ययज्ञाः स्वाध्यायश् च बलिकर्म ॥ ५।८ ॥
</details>

<details><summary>मूलम्</summary>

देवपितृमनुष्ययज्ञाः स्वाध्यायश् च बलिकर्म ॥ ५।८ ॥
</details>

तस्मिन्न् इत्य् अनुवर्तते । तत्र देवयज्ञस्याग्निसंबन्धः प्रसिद्धः । पितृमनुष्यभूतयज्ञानां तु तदर्थम् अन्नम् अस्मिन् गृह्याग्नौ पच्यत इति । ब्रह्मयज्ञस्याग्निसंबन्ध उशनसा पक्षे दर्शितः: “अग्निसमीप इत्य् एकेषाम्” इति । अपरिगृहीताग्नेर् अपि पञ्चमहायज्ञविधानाद् एते लौकिके ऽग्नौ कर्तव्याः ॥ ५।८

<details><summary>हरदत्त-प्रस्तावः</summary>

अत देवयज्ञवैश्वदेवप्रयोगम् आह ।
</details>

<details open><summary>विश्वास-प्रस्तुतिः</summary>

अग्नाव् अग्निर् धन्वन्तरिर् विश्वे देवाः प्रजापतिः  
स्विष्टकृद् इति होमः ॥ ५।९ ॥
</details>

<details><summary>मूलम्</summary>

अग्नाव् अग्निर् धन्वन्तरिर् विश्वे देवाः प्रजापतिः  
स्विष्टकृद् इति होमः ॥ ५।९ ॥
</details>

अत्र “जुहोतिचोदनाः स्वाहाकारप्रद्(ह्)आनाः” इत्य् आपस्तम्बस्मरणाद् धोमशब्देन स्वाहारार उक्तः । अग्न्यादिभिः स्वाहाकारान्तैर् गनौ जुहुयात् । स्विष्टकृच् चाग्न्युपपदो द्रष्टव्यः । होमत्वादेवाग्निसिद्धाव् अग्नाव् इति वचनं बलिहरणवद् भूमौ न कर्तव्यम् इति वचनार्थ्म् । तस्माद् धोमधर्मः स्वाहाकारो बलिहरणेष्व् अपि भवति । तथा च आश्वलायनः: “स्वाहेत्य् अथ बलिहरणम्” इति । आपस्तम्बीयानां स्वाहाकारान्ता एव मन्त्राः पठिताः ॥ ५।९ ॥

<details><summary>हरदत्त-प्रस्तावः</summary>

अथ भूतयज्ञबलिहरणम् आह_ ।
</details>

<details open><summary>विश्वास-प्रस्तुतिः</summary>

दिग्देवताभ्यश् च यथास्वम् ॥ ५।१० ॥
</details>

<details><summary>मूलम्</summary>

दिग्देवताभ्यश् च यथास्वम् ॥ ५।१० ॥
</details>

यस्या देवताया या दिक् तस्यां दिशि तस्यै देवतायै बलिर् हर्तव्यः । इन्द्राय स्वाहेतीशानपर्यन्तं प्रागादि प्रदक्षिणं कर्तव्यम् ॥ ५।१० ॥

<details open><summary>विश्वास-प्रस्तुतिः</summary>

द्वार्षु महद्भ्यः ॥ ५।११ ॥
</details>

<details><summary>मूलम्</summary>

द्वार्षु महद्भ्यः ॥ ५।११ ॥
</details>

गृहस्य यावत्यो द्वारस् तासु महद्भ्यः स्वाहेति बलिहरणम् ॥ ५।११ ॥

<details open><summary>विश्वास-प्रस्तुतिः</summary>

गृहदेवताभ्यः प्रविश्य ॥ ५।१२ ॥
</details>

<details><summary>मूलम्</summary>

गृहदेवताभ्यः प्रविश्य ॥ ५।१२ ॥
</details>

अन्तः प्रविश्य गृहदेवताभ्यः स्वाहेति बलिहरणम् । प्रविश्येति वचनाद् द्वारबहिष्ठेन न कर्तव्यम् ॥ ५।१२ ॥

<details open><summary>विश्वास-प्रस्तुतिः</summary>

ब्रह्मणे मध्ये ॥ ५।१३ ॥
</details>

<details><summary>मूलम्</summary>

ब्रह्मणे मध्ये ॥ ५।१३ ॥
</details>

गृहस्य मधे ब्रह्मणे स्वाहेति बलिर् हर्तव्यः । दिग्देवताभ्यश् चेति चकारात् पृथिवी वायुः प्रजापतिर् विश्वे देवा इति सूत्रकारोक्तदेवताभ्यश् च ब्रह्मणो ऽनन्तरं बलिर् हर्तव्यः ॥ ५।१३ ॥

<details open><summary>विश्वास-प्रस्तुतिः</summary>

आकाशायेत्य् अन्तर्क्षे बलिर् उत्क्षेप्यः ॥ ५।१४ ॥
</details>

<details><summary>मूलम्</summary>

आकाशायेत्य् अन्तर्क्षे बलिर् उत्क्षेप्यः ॥ ५।१४ ॥
</details>

	विश्वेभ्यश् चैव देवेभ्यो बलिर् आकाश उत्क्षिपेत् ।

	दिवाचरेभ्यो भूतेभ्यो नक्तंचारिभ्य एव च ॥ इति मनुः ॥ ५।१४ ॥

<details open><summary>विश्वास-प्रस्तुतिः</summary>

नक्तंचरेभ्यश् च सायम् ॥ ५।१५ ॥
</details>

<details><summary>मूलम्</summary>

नक्तंचरेभ्यश् च सायम् ॥ ५।१५ ॥
</details>

सायं बलिहरणे ऽयं विशेषः । नक्तंचरेभ्यः स्वाहेति बलिर् हर्तव्यः । चकारात् पूर्वोकाभ्यश् च भवति ॥ ५।१५ ॥

<details open><summary>विश्वास-प्रस्तुतिः</summary>

स्वस्तिवाच्य भिक्षादानम् अप्पूर्वम् ॥ ५।१६ ॥
</details>

<details><summary>मूलम्</summary>

स्वस्तिवाच्य भिक्षादानम् अप्पूर्वम् ॥ ५।१६ ॥
</details>

बलिहरणानन्तरं भिक्षादानं कर्तव्यम् । स्वस्त्य् अस्त्व् इति स्वस्तिवचनम् उक्त्वा भिक्षोर् हस्ते पूर्वम् अपो दत्वा चेति । परिव्राजके विशेषः ।

	यतिहस्ते जलं दत्वा भैक्षं दत्वा पुनर् जलम् ।

	भैक्षं पर्वतमात्रं स्यात् तज्जलं सागरोपमम् ॥ इति ।

एतद् भिक्षादानम् अतिथिपूजाभावे मनुष्ययज्ञः स्यात् । एते पञ्च महायज्ञा ब्रह्मयज्ञवर्जाः कर्तव्याः सायं प्रातश् च । कस्मात् । “अथ सायं प्रातः सिद्धस्य हविष्यस्य जुहुयात्” इत्य् आश्वलायनस्मर्णात् । “सायं प्रातर् भूतम् इत्य् उक्त” इत्यादि कात्यायनसूत्रवचनाच् च ॥ ५।१६ ॥

<details open><summary>विश्वास-प्रस्तुतिः</summary>

ददातिषु चैवं धर्म्येषु ॥ ५।१७ ॥
</details>

<details><summary>मूलम्</summary>

ददातिषु चैवं धर्म्येषु ॥ ५।१७ ॥
</details>

ददातयो दानानि यानि दानानि धर्म्यानि न भयादिनिमित्तानि तेषु चैवम् अप्पूर्वदानम् इति ॥ ५।१७ ॥

<details><summary>हरदत्त-प्रस्तावः</summary>

दानप्रसङ्गात् फलविशेषम् आह ।
</details>

<details open><summary>विश्वास-प्रस्तुतिः</summary>

समद्विगुणसाहस्रान् आनन्त्यानि फलान्य्   
अब्राह्मणब्राह्मणश्रोत्रियवेदपारगेभ्यः ॥ ५।१८ ॥
</details>

<details><summary>मूलम्</summary>

समद्विगुणसाहस्रान् आनन्त्यानि फलान्य्   
अब्राह्मणब्राह्मणश्रोत्रियवेदपारगेभ्यः ॥ ५।१८ ॥
</details>

अब्राह्मणः क्षत्रियादिः ब्राह्मणो जातिमात्रम् । श्रोत्रियो ऽधीतवेदः । साङ्गं सकल्पं सरहस्यं चाधीतवेदो वेदपारगः । एभ्यो दत्तं यथाक्रमं समद्विगुणसाहस्रम् आनन्त्यं च फलं ददाति । तथा च मनुः ।

	समम् अब्राह्मणे दानं द्विगुणं ब्राह्मणब्रुवे ।

	श्रोत्रिये शतसाहस्रम् अनन्तं वेदपारगे ॥ इति ॥ ५।१८ ॥

<details><summary>हरदत्त-प्रस्तावः</summary>

दानप्रसङ्गाद् यत्रावश्यदेयम् अदाने च प्रत्यवायस् तं विषयम् आह ।
</details>

<details open><summary>विश्वास-प्रस्तुतिः</summary>

गुर्वर्थनिवेशौषधार्थवृत्तिक्षीण-	यक्ष्यमाणाध्ययनाध्वसंयोगवैश्वजितेषु   
द्रव्यसंविभागो बहिर्वेदि ॥ ५।१९ ॥
</details>

<details><summary>मूलम्</summary>

गुर्वर्थनिवेशौषधार्थवृत्तिक्षीण-	यक्ष्यमाणाध्ययनाध्वसंयोगवैश्वजितेषु   
द्रव्यसंविभागो बहिर्वेदि ॥ ५।१९ ॥
</details>

यज्ञे दक्षिणाकाले सदस्येभ्यो यद् दानं तद् अन्तर्वेदि । ततो ऽन्यत्र बहिर्वेदि । द्रव्यसंविभागो हिरण्यादेर् दानम् । तद्गुर्वादिविषये ऽवश्यं कर्तव्यम् । अधीतवेदस्य दक्षिणार्थं गुर्वर्थम् । निवेशौषधार्थं निवेशो विवाहः । स च प्रथमस् तदर्थम् । औषधार्थं रुग्णस्य भैषजार्थम् ¦ वृत्त्या तदहर् जीवनेन हीनो वृत्तिक्षीणः । यक्ष्यमाणो यज्ञं करिष्यन् । अध्ययनाध्वसंयोगः । अध्ययनेन संयोगो यस्य सो ऽध्ययनसंयोगः । अध्वना संयोगो यस्य सो ऽध्वसंयोगः । बहुव्रीहिः । वैश्वजितः कृतविश्वजिद्यागः । सर्वस्वदानेन निर्द्रव्यः । एतैर् याचितो ऽवश्यं यथाशक्ति हिरण्यादि दद्यात् । अददत् प्रत्यवेयाद् इति । बहिर्वेदिग्रहणेन सदीक्षितविषयम् इदम् अन्तर्वेद्य् अन्येभ्यो ऽपि देयम् ॥ ५।१९ ॥

<details open><summary>विश्वास-प्रस्तुतिः</summary>

भिक्षमाणेषु कृतान्नम् इतरेषु ॥ ५।२० ॥
</details>

<details><summary>मूलम्</summary>

भिक्षमाणेषु कृतान्नम् इतरेषु ॥ ५।२० ॥
</details>

इतरेषूक्तव्यतिरिक्तेषु भिक्षमाणेषु कृतान्नं पक्वान्नम् अवश्यं देयम् । द्रव्यादेर् अदाने न दोषः । कृतान्नविषये ऽपि वसिष्ठः ।

	अव्रता ह्य् अनधीयाना यत्र भैक्षचरा द्विजाः ।

	तं ग्रामं दण्डयेद् राजा चोरदण्डव्रतो हि सः ॥ इति ॥ ५।२० ॥

<details><summary>हरदत्त-प्रस्तावः</summary>

अथ दानापवादः ।
</details>

<details open><summary>विश्वास-प्रस्तुतिः</summary>

प्रतिश्रुत्याप्य् अधर्मसंयुक्ताय न दद्यात् ॥ ५।२१ ॥
</details>

<details><summary>मूलम्</summary>

प्रतिश्रुत्याप्य् अधर्मसंयुक्ताय न दद्यात् ॥ ५।२१ ॥
</details>

दास्यामीति प्रतिश्रुत्याप्य् अधर्मसंयुक्तविषये न दद्यात् । यदि तेन द्रव्येणाधर्मसंयुक्तं वेश्यागमनाद्य् असौ करिष्यतीति विजानीयत् ॥ अधर्मसंयुक्त इति वचनाद् अन्यत्र प्रतिश्रुतम् अददत् प्रत्यवेयाद् इति दर्शयति ॥ ५।२१ ॥

<details><summary>हरदत्त-प्रस्तावः</summary>

प्रतिश्रवणविषये विशेषम् आह ।
</details>

<details open><summary>विश्वास-प्रस्तुतिः</summary>

क्रुद्धहृष्टभीतार्तलुब्धबालस्थविरमूढ-  
मत्तोन्मत्तवाक्यान्य् अनृतान्य् अपातकानि ॥ ५।२२ ॥
</details>

<details><summary>मूलम्</summary>

क्रुद्धहृष्टभीतार्तलुब्धबालस्थविरमूढ-  
मत्तोन्मत्तवाक्यान्य् अनृतान्य् अपातकानि ॥ ५।२२ ॥
</details>

क्रुद्धादिवाक्यान्य् अनृतान्य् अयथार्थान्य् अप्य् अपातकानि न पापं जनयन्ति । क्रुद्धः क्रोधाविष्टः । हृष्टो हर्वाविष्टः । भीतो भयाविष्टः । एतेषां गुणान्तरैर् आविष्टत्वाद् वाक्यम् अप्रमाणम् । तस्मात् प्रतिश्रुत्यादाने ऽपि तेषाम् अदोषः ॥ ५।२२ ॥

<details><summary>हरदत्त-प्रस्तावः</summary>

अथ गृहस्थपूर्वभोज्यान् आह ।
</details>

<details open><summary>विश्वास-प्रस्तुतिः</summary>

भोजयेत् पूर्वम् अतिथिकुमारव्याधितगर्भिणी-  
स्ववासिनीस्थविराञ् जघन्यांश् च ॥ ५।२३ ॥
</details>

<details><summary>मूलम्</summary>

भोजयेत् पूर्वम् अतिथिकुमारव्याधितगर्भिणी-  
स्ववासिनीस्थविराञ् जघन्यांश् च ॥ ५।२३ ॥
</details>

अतिथिर् वक्ष्यमाणः । कुमारा बालाः । व्याधितः संजातव्याधिः । गर्भिण्यः प्रसिद्धाः । स्ववासिन्यो दुहितरो भगिन्यश् च । स्थविरा वृद्धाः । जघन्याः परिचारकादयः । एतान् आत्मनः पूर्वं भोजयेत् पश्चात् स्वयं भुञ्जीत । जघन्यानां पृथक्पदत्वं तेषाम् आनन्तर्यसूचनार्थम् ॥ ५।२३ ॥

<details open><summary>विश्वास-प्रस्तुतिः</summary>

आचार्यपितृसखीनां च निवेद्य वचनक्रिया॥ ५।२४ ॥
</details>

<details><summary>मूलम्</summary>

आचार्यपितृसखीनां च निवेद्य वचनक्रिया॥ ५।२४ ॥
</details>

यदि भोजनकाल आचार्याद्य आगच्छेयुस् तदा सिद्धम् अन्नं तेभ्यो निवेद्य तदन्नक्रिया तदिच्छातः कर्तव्याः । न तेषु संनिहितेषु स्वतन्त्रो भवेद् इत्य् अर्थः ॥ ५।२४ ॥

<details open><summary>विश्वास-प्रस्तुतिः</summary>

ऋत्विगाचार्यश्वशुरपितृव्यमातुलानाम् उपस्थाने   
मधुपर्कः ॥ ५।२५ ॥
</details>

<details><summary>मूलम्</summary>

ऋत्विगाचार्यश्वशुरपितृव्यमातुलानाम् उपस्थाने   
मधुपर्कः ॥ ५।२५ ॥
</details>

ऋत्विगादिषु गृहम् आगतेषू मधुपर्को देयः ॥ ५।२५ ॥

<details open><summary>विश्वास-प्रस्तुतिः</summary>

संवत्सरे पुनः ॥ ५।२६ ॥
</details>

<details><summary>मूलम्</summary>

संवत्सरे पुनः ॥ ५।२६ ॥
</details>

पूजितास् ते यदि संवत्सरात् पुनर् आगच्छेयुः पुनर् अपि मधुपर्को देयो नार्वाग् इति ॥ ५।२६ ॥

<details open><summary>विश्वास-प्रस्तुतिः</summary>

यज्ञविवाहयोर् अर्वाक् ॥ ५।२७ ॥
</details>

<details><summary>मूलम्</summary>

यज्ञविवाहयोर् अर्वाक् ॥ ५।२७ ॥
</details>

संवत्सराद् अर्गाग् अपि यज्ञविवाहयोर् आगतेभ्यस् तेभ्यो मधुपर्को देयः । मधुपर्कविधिर् गृह्योक्तो द्रष्टव्यः ॥ ५।२७ ॥

<details open><summary>विश्वास-प्रस्तुतिः</summary>

राज्ञश् च श्रोत्रियस्य ॥ ५।२८ ॥
</details>

<details><summary>मूलम्</summary>

राज्ञश् च श्रोत्रियस्य ॥ ५।२८ ॥
</details>

श्रोत्रियस्य सतो राज्ञश् चैवं मधुपर्को देयः ॥ ५।२८ ॥

<details open><summary>विश्वास-प्रस्तुतिः</summary>

अश्रोत्रियस्यासनोदके ॥ ५।२९ ॥
</details>

<details><summary>मूलम्</summary>

अश्रोत्रियस्यासनोदके ॥ ५।२९ ॥
</details>

अश्रोत्रियस्य राज्ञ आसनोदकमात्रेण पूजनं मधुपर्कः ॥ ५।२९ ॥

<details open><summary>विश्वास-प्रस्तुतिः</summary>

श्रोत्रियस्य तु पाद्यम् अर्घ्यम् अन्नविशेषांश् च   
प्रकारयेत् ॥ ५।३० ॥
</details>

<details><summary>मूलम्</summary>

श्रोत्रियस्य तु पाद्यम् अर्घ्यम् अन्नविशेषांश् च   
प्रकारयेत् ॥ ५।३० ॥
</details>

तुशब्दो न ब्राह्मणं व्यावर्तयति । श्रोत्रियस्य ब्राह्मणस्यातिथेः पाद्यं पादोदकम् । अर्घ्यं फलोपहारताम्बूलादि । अन्नविशेषाः पायसापूपादयस् तांश् च प्रकर्षेण कारयेत् समर्थः ॥ ५।३० ॥

<details><summary>हरदत्त-प्रस्तावः</summary>

असमर्थ तु ।
</details>

<details open><summary>विश्वास-प्रस्तुतिः</summary>

नित्यं वा संस्कारविशिष्टम् ॥ ५।३१ ॥
</details>

<details><summary>मूलम्</summary>

नित्यं वा संस्कारविशिष्टम् ॥ ५।३१ ॥
</details>

यद् अस्य गृहे नित्यं विद्यमानं तद् एव मरीचजीरकादिसंस्कारविशिष्टं साधयेत् ॥ ५।३१ ॥

<details open><summary>विश्वास-प्रस्तुतिः</summary>

मध्यतो ऽन्नदानम् अवैद्ये साधुवृत्ते ॥ ५।३२ ॥
</details>

<details><summary>मूलम्</summary>

मध्यतो ऽन्नदानम् अवैद्ये साधुवृत्ते ॥ ५।३२ ॥
</details>

यस् त्व् अतिथिर् विद्यारहितो ऽपि साधुवृत्तो भवति तस्मिन्न् उपस्थिते मध्यमेन संस्कारेणान्नं देयम् ॥ ५।३२ ॥

<details open><summary>विश्वास-प्रस्तुतिः</summary>

विपरीतेषु तृणोदकभूमिस्वागतम् अन्ततः   
पूजानत्याशश् च ॥ ५।३३ ॥
</details>

<details><summary>मूलम्</summary>

विपरीतेषु तृणोदकभूमिस्वागतम् अन्ततः   
पूजानत्याशश् च ॥ ५।३३ ॥
</details>

विपरीतो विद्यायुक्तो ऽपि न साधुवृत्तः । तस्मिन्न् इहास्यताम् इति भूमिं तृणम् आसनम् उदकं च दद्यात् । स्वागतम् अन्ततो ऽनन्तरं स्वागतं च प्रयुञ्जीत । संभाशणेन पूजा कर्तव्या । अनत्याशश् च । अत्याशः पायसापूपादिविशिष्टक्रमस् तदन्यो मध्यमरीत्या कर्तव्यः । आशो ऽशनम् इति यावत् । ५।३३ ॥

<details open><summary>विश्वास-प्रस्तुतिः</summary>

शय्यासनावसथानुव्रज्योपासनानि सदृक्श्रेयसोः   
समानानि ॥ ५।३४ ॥
</details>

<details><summary>मूलम्</summary>

शय्यासनावसथानुव्रज्योपासनानि सदृक्श्रेयसोः   
समानानि ॥ ५।३४ ॥
</details>

यो ऽतिथिर् विद्यावृत्तादिनात्मना सदृशो यश् च श्रेयांस् तयोर् द्वयोर् अप्य् आत्मना तुल्यानि शय्यासनादीनि देयानि । आवसथो गृहे स्थानविशेषः । अनुव्रज्योपासनयोर् आत्मन्य् असंभवात् तुल्यत्वं न संभवति ते अपि कार्ये इत्य् अर्थः ॥ ५।३४ ॥

<details open><summary>विश्वास-प्रस्तुतिः</summary>

अल्पशो ऽपि हीने ॥ ५।३५ ॥
</details>

<details><summary>मूलम्</summary>

अल्पशो ऽपि हीने ॥ ५।३५ ॥
</details>

आत्मनो किंचिद् ऊने ऽप्य् अतिथाव् आगते समान्य् एव शय्यादीनि देयानीत्य् एके । वयं तु ब्रूमः । हीने ऽतिथाव् आगते ऽल्पशो ऽपि शय्यादीनि देयानि न तु हीन इति कृत्वात्यन्तलोपः कर्तव्यः ॥ ५।३५ ॥

<details><summary>हरदत्त-प्रस्तावः</summary>

अतिथिलक्षणम् आह ।
</details>

<details open><summary>विश्वास-प्रस्तुतिः</summary>

असमानग्रामो ऽतिथिर् ऐकरात्रिको   
ऽधिवृक्षसूरोपस्थायी ॥ ५।३६ ॥
</details>

<details><summary>मूलम्</summary>

असमानग्रामो ऽतिथिर् ऐकरात्रिको   
ऽधिवृक्षसूरोपस्थायी ॥ ५।३६ ॥
</details>

असमानग्रामो ऽन्यग्रामवासी । ऐकरात्रिक एकां रात्रिं वसतीत्य् ऐकरात्रिकः । वृक्षाणाम् उपरि यदा सूर्यः सो ऽधिवृक्षसूर्यः कालो मध्याह्नः । अथ वा वृक्षाणाम् उपरि सूर्यरश्मयो यदा भवन्ति स कालः सायं वा । तस्मिन् काल उपस्थितो ऽतिथिः सर्वथा मान्यतमः ॥ ५।३६ ॥

<details open><summary>विश्वास-प्रस्तुतिः</summary>

कुशलानामयारोग्याणाम् अनुप्रश्नः ॥ ५।३७ ॥
</details>

<details><summary>मूलम्</summary>

कुशलानामयारोग्याणाम् अनुप्रश्नः ॥ ५।३७ ॥
</details>

ब्राह्मणादिषु त्रिषु वर्णेषु पथ्यादिसंगतेषु कुशलादीनाम् आनुपूर्वेण प्रश्नः कर्तव्यः । अपि कुशलम् आयुष्मन्न् इति ब्राह्मणः प्रष्टव्यः । अप्य् अनामयं तत्र भवत इति क्षत्रियः । अप्य् अरोगो भवान् इति वैश्यः ॥ ५।३७ ॥

<details open><summary>विश्वास-प्रस्तुतिः</summary>

अन्त्यं शूद्रस्य ॥ ५।३८ ॥
</details>

<details><summary>मूलम्</summary>

अन्त्यं शूद्रस्य ॥ ५।३८ ॥
</details>

कुशलादिषु य अन्त्यं तच् छूद्रस्य प्रयोक्तव्यम् अप्य् अरोगो ऽस्तीति ॥ ५।३८

<details open><summary>विश्वास-प्रस्तुतिः</summary>

ब्राह्मणस्यानतिथिर् अब्राह्मणः ॥ ५।३९ ॥
</details>

<details><summary>मूलम्</summary>

ब्राह्मणस्यानतिथिर् अब्राह्मणः ॥ ५।३९ ॥
</details>

अब्राह्मणः क्षत्रियादिर् ब्राह्मणस्यातिथिर् न भवति । पूर्वोक्ता अतिथिधर्मास् तत्र न प्रयोज्याः । केवलम् उदकान्नदानादिनाङ्गीकार्यः ॥ ५।३९ ॥

<details open><summary>विश्वास-प्रस्तुतिः</summary>

यज्ञे संवृतश् चेत् ॥ ५।४० ॥
</details>

<details><summary>मूलम्</summary>

यज्ञे संवृतश् चेत् ॥ ५।४० ॥
</details>

यज्ञकाल आहूतश् चेद् अतिथिवत् पूज्यः ॥ ५।४० ॥

<details><summary>हरदत्त-प्रस्तावः</summary>

तत्रापि ।
</details>

<details open><summary>विश्वास-प्रस्तुतिः</summary>

भोजनं तु क्षत्रियस्योर्ध्वं ब्राह्मणेभ्यः ॥ ५।४१ ॥
</details>

<details><summary>मूलम्</summary>

भोजनं तु क्षत्रियस्योर्ध्वं ब्राह्मणेभ्यः ॥ ५।४१ ॥
</details>

तस्यातिथिपक्षे ऽपि ब्राह्मणेषु भुक्तवत्सु पश्चाद् भोजनं देयम् ॥ ५।४१ ॥

<details open><summary>विश्वास-प्रस्तुतिः</summary>

अन्यान् भृत्यैः सहानृशंस्यार्थम्   
आनृशंस्यार्थम् ॥ ५।४२ ॥
</details>

<details><summary>मूलम्</summary>

अन्यान् भृत्यैः सहानृशंस्यार्थम्   
आनृशंस्यार्थम् ॥ ५।४२ ॥
</details>

अन्याञ् शूद्रादीन् आतिथ्यकाल आगतान् भृत्यैः कर्मकरादिभिः सह सति विभवे भोजयेत् । यद्य् अपि तेषाम् अतिथित्वं न भवति तथाप्य् अनृशंस्यार्थम् । नृशंसता प्रत्यक्षक्रौर्यं तद्राहित्याय । आनृशंस्यं परो धर्म इत्य् आनृशंस्यम् अपि परो धर्म एवेति [अभ्यासो ऽध्यायसमाप्त्यर्थः] ॥ ५।४२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने पञ्चमो ऽध्यायः**

## 
**अथ षष्ठो ऽध्यायः**

उक्तातिथिपूजा । अन्येषाम् अपि पूजाप्रकारम् आह ।

<details open><summary>विश्वास-प्रस्तुतिः</summary>

पादोपसंग्रहणं समवाये ऽन्वहम् ॥ ६।१ ॥
</details>

<details><summary>मूलम्</summary>

पादोपसंग्रहणं समवाये ऽन्वहम् ॥ ६।१ ॥
</details>

वक्ष्यमाणानां मात्रादीनां समवाये संगमे प्रतिदिनं पादोपसंग्रहणं कार्यम् । व्यत्यस्तपाणिना कार्यम् इति पूर्वोक्तप्रकारेण ॥ ६।१ ॥

<details open><summary>विश्वास-प्रस्तुतिः</summary>

अभिगम्य तु विप्रोष्य ॥ ६।२ ॥
</details>

<details><summary>मूलम्</summary>

अभिगम्य तु विप्रोष्य ॥ ६।२ ॥
</details>

तुशब्दः प्रकृतव्यावृत्तौ । विप्रोष्य स्वयं विप्रवासः कृत्वा तेषां विप्रवासे वा ते मातृपित्रादयो यत्रास्थितास् तत्राभिगम्य पादोपसंग्रहणं कार्यम् इति ॥ ६।२ ॥

<details><summary>हरदत्त-प्रस्तावः</summary>

तन्मातृपित्रादीन् आह ।
</details>

<details open><summary>विश्वास-प्रस्तुतिः</summary>

मातृपितृतद्बन्धूनां पूर्वजानां विद्यागुरूणां  
तद्गुरूणां च ॥ ६।३ ॥
</details>

<details><summary>मूलम्</summary>

मातृपितृतद्बन्धूनां पूर्वजानां विद्यागुरूणां  
तद्गुरूणां च ॥ ६।३ ॥
</details>

मातापितरौ प्रसिद्धौ । तद्बन्धवो मातुलमातृष्वसृपितृव्यपितृषवस्रादयः । पूर्वजा ज्येष्ठभ्रातरः । विद्यागुरव आचार्योपाध्यायादयः । तद्गुरव [प्र्-?]आचार्यादयः । तद्विषयं पूर्वसूत्रवद् वयम् इति ॥ ६।३ ॥

<details open><summary>विश्वास-प्रस्तुतिः</summary>

संनिपाते परस्य ॥ ६।४ ॥
</details>

<details><summary>मूलम्</summary>

संनिपाते परस्य ॥ ६।४ ॥
</details>

मात्रादीनां युगपत्संनिपाते समागमे परस्योत्कृष्टस्य प्रथमम् उपसंग्रहणं कार्यम् । आचार्यः श्रेष्ठो गुरूणां मातेय् एक इत्य् उत्कर्षः पूर्वोक्तः । आपस्तम्बेन तु: “आचार्यप्राचार्यसंनिपाते प्राचार्योपसंगृह्योपसंजिघृक्षेद् आचार्यम्” इत्यादिनोपसंग्रहणम् उक्तम् ॥ ६।४ ॥

<details><summary>हरदत्त-प्रस्तावः</summary>

अभिवादनविधिम् आह ।
</details>

<details open><summary>विश्वास-प्रस्तुतिः</summary>

स्वनाम प्रोच्याहम् अयम् इत्य् अभिवादो   
ज्ञसमवाये ॥ ६।५ ॥
</details>

<details><summary>मूलम्</summary>

स्वनाम प्रोच्याहम् अयम् इत्य् अभिवादो   
ज्ञसमवाये ॥ ६।५ ॥
</details>

यः प्रत्यभिवादनाभिज्ञस् तेन संगमे स्वनाम प्रोच्ये व्यावहारिकं प्रसिद्धं नाम प्रोच्याहम् अयम् इति प्रकर्षेणोच्चैर् उक्त्वाभिवादः कार्यः । अभिवादो ऽभिवादनं ण्यन्तादेर् अच् । एवं चार्थज्ञानां ज्ञातवरसमवाये ऽभिवादनक्रमेणायम् अहम् इति स्वनाम गुह्यं प्रोच्याभिवादनं कार्यम् । हीनव्यतिरिकाभिवाद्यविषयम् । तद् यथा – अभिवादये हरदत्तशर्मा नामाहम् अस्मि भो इति । तत्र प्रत्यभिवादनविधिर् मनुना दर्शितः ।

	आयुष्मान् भव सौम्येत् वाच्यो विप्रो ऽभिवादने ।

	अकारश् चास्य नाम्नो ऽन्ते वाच्यः पूर्वाक्षरः प्लुतः ॥

अस्यार्थः । विप्रशब्देन ब्राह्मणविषयम् इदम् । अभिवादयिता विप्र आयुष्मान् भव सौम्येति वाच्यः । अस्य नाम्नो ऽन्ते पूर्वाक्षरप्लुतो ऽकारश् च वाच्यः । पूर्वाक्षरप्लुत इत्य् अकारस्य विशेषणम् । यस्मात् पूर्वो यो ऽन्त्यः स प्लुतो वाच्यः । तेन व्यञ्जनव्यवधाने ऽपि भवति । आयुष्मान् भव सौम्य हरदत्ता३अ । व्यञ्जनव्यवधानेन यथायुष्मान् भव सौम्याग्नि३द । इति प्रयोगः । वसिष्ठस् तु संध्यक्षरे विशेषम् आह: “आमन्त्रिते यो ऽन्त्यः स्वरः स प्लवते संध्यक्षरम् अप्रगृह्यम् आहुः” [वध् १३।४६] [इ] आ उ भावं चापद्यत इति । “एचो ऽप्रगृह्यस्यादूराद् घूते पूर्वस्यार्धस्याद् उत्तरस्येदुतौ” इति वैयाकरणः । तत्रान्ते ऽकारे प्रयुक्ते तयोर् य्वाव् अचि संहितायाम् इति यकारवकारौ । आयुष्मान् भव सौम्य पिनाकपाणा३येति विष्णा३वेति च प्रयोगः । अज्ञसमवाय इति पक्षे नायम् अभिवादनप्रकारः । तत्र स्मृत्यन्तरम् ।

	अविद्वांसः प्रत्यभिवादे नाम्नो ये न प्लुतिं विदुः ।

	कामं तेषु तु विप्रोष्य स्त्रीष्व् इवायम् अहं वदेत् ॥ इति ।

यथा स्त्रीषूक्तप्रकारं विना तादात्मिकेन देशभाषादिना येन केनापि शब्देनाभिवादनं तद्वत् तेष्व् अपि भवति । अभिवादनम् इति सामान्योपलक्षणम् । प्रकारवर्जितस्य स्त्र्यादिप्रयुक्तस्याप्य् अभिधानात् । अभिवादनप्रकारे त्व् आपस्तम्बः: “दक्षिणं बाहुं श्रोत्रसमं प्रसार्य ब्राह्मणो ऽभिवादयीत उरःसमं राजन्यो मध्यमं वैश्यो नीचैः शूद्रः प्राञ्जलिर् इति ॥ ६।५ ॥

<details open><summary>विश्वास-प्रस्तुतिः</summary>

स्त्रीपुंयोगे ऽभिवादतो ऽनियमम् एके ॥ ६।६ ॥
</details>

<details><summary>मूलम्</summary>

स्त्रीपुंयोगे ऽभिवादतो ऽनियमम् एके ॥ ६।६ ॥
</details>

स्त्रीपुंयोगे जायापतिसमवाये ऽभिवादतः सार्वविभक्तिकस् तसिः । अभिवादने प्राप्ते ऽनियमम् एके मन्यन्ते । यद्य् अपि भर्ता प्रत्यभिवादज्ञस् तथापि तदभिवादने भार्याया नियमं नेच्छन्ति । अभिवादये ऽहम् इयम् इत्यादिक्रमो नियमस् तं नेच्छन्ति । सामान्याभिवादनमात्रम् एव । एवं च भार्यया भर्तुर् अहर् अहर् नमस्कारः कार्यः । एक इति वचनाद् गौतमस्य पक्षे नियम एव ॥ ६।६ ॥

<details open><summary>विश्वास-प्रस्तुतिः</summary>

नाविप्रोष्य स्त्रीणाम् अमातृपितृव्यभार्याभगिनीनाम् ॥ ६।७ ॥
</details>

<details><summary>मूलम्</summary>

नाविप्रोष्य स्त्रीणाम् अमातृपितृव्यभार्याभगिनीनाम् ॥ ६।७ ॥
</details>

समवाये ऽन्वहम् इत्य् अस्यापवादो ऽयम् । मातृपितृव्यभार्याभगिनीव्यतिरिक्तानां स्त्रीणाम् अविप्रोष्योपसंग्रहणम् अभिवादनं च न कार्यम् । किं तु विप्रोष्य प्रत्यागमन एव कार्यम् । मात्रादीनां त्व् अविप्रोष्यापि प्रत्यहम् । तथा च स्मृत्यन्तरम् ।

	उपसंग्रहणं कुर्याद् भगिन्या मातुर् एव च ।

	तथा पितृव्यभार्याणां समवाये ऽन्वहं द्विजः ॥ इति ॥ ६।७ ॥

<details open><summary>विश्वास-प्रस्तुतिः</summary>

नोपसंग्रहणं भ्रातृभार्याणां स्वसॄणाम् ॥ ६।८ ॥
</details>

<details><summary>मूलम्</summary>

नोपसंग्रहणं भ्रातृभार्याणां स्वसॄणाम् ॥ ६।८ ॥
</details>

विप्रोष्य प्रत्यागतेनासाम् उपसंग्रहणं न कर्यम् । अभिवादनं तु भवत्य् एव । तत्रात्यन्तगुरुस्थानीयानां मातुलान्यादीनाम् उपसंग्रहणम् अन्यासाम् अभिवादनम् इति ॥ ६।८ ॥

<details open><summary>विश्वास-प्रस्तुतिः</summary>

ऋत्वक्छ्वशुरपितृव्यमातुलानां तु यवीयसां  
प्रत्युत्तानम् अभिवाद्याः ॥ ६।९ ॥
</details>

<details><summary>मूलम्</summary>

ऋत्वक्छ्वशुरपितृव्यमातुलानां तु यवीयसां  
प्रत्युत्तानम् अभिवाद्याः ॥ ६।९ ॥
</details>

ऋत्विगादीनाम् आत्मनो यवीयसां प्रत्युत्तानमात्रेण पूजा कार्या न पुनस् ते ऽभिवाद्याः ॥ ६।९ ॥

<details open><summary>विश्वास-प्रस्तुतिः</summary>

तथान्यः पूर्वः पौरो ऽशीतिकावरः शूद्रो ऽप्य्  
अपत्यसमेन् ॥ ६।१० ॥
</details>

<details><summary>मूलम्</summary>

तथान्यः पूर्वः पौरो ऽशीतिकावरः शूद्रो ऽप्य्  
अपत्यसमेन् ॥ ६।१० ॥
</details>

ऋत्विगादयो यथा प्रत्युत्थेया नाभिवाद्यास् तथायम् अपि । अन्यस् तेभ्यो ऽन्यः । पूर्वो वयसाधिकः । पौरः पुरवासी । वयसाधिक्ये ऽपि पुरवासाद् अपकर्ष उक्तः । अशीतिर् एवाशीतिका तथावरो ऽशीतिकावरः । न्यूनाशीतिक इत्य् अर्थः । एवंविधः शूद्रो ऽप्य् अपत्यसमेन प्रत्युत्थेयो नाभिवाद्यः । अपत्यसमेनेत्य् अन्तयवीयस्ता दर्शिता । शूद्रग्रहणम् अवरवर्णोपलक्षणम् । ततश् च शूद्रस् त्रिभिर् अपि <u>वर्षैर्</u> वैश्यो द्वाभ्यां क्षत्रियस् तु ब्राह्मणेनेति सिध्यति ॥ ६।१० ॥

<details open><summary>विश्वास-प्रस्तुतिः</summary>

अवरो ऽप्य् आर्यः शूद्रेण ॥ ६।११ ॥
</details>

<details><summary>मूलम्</summary>

अवरो ऽप्य् आर्यः शूद्रेण ॥ ६।११ ॥
</details>

न्यूनाशीतिकेन शूद्रेणावरो ऽप्य् आर्यो यवीयान् अप्य् आर्यस् त्रैवर्णिकः प्रत्युत्थेयो नाभिवाद्यः । अत्रापि शूद्रग्रहणम् अवरवर्णोपलक्षणम् । ततश् च शूद्रेण त्रयो वर्णाः । वैश्येन द्वौ । क्षत्रियेण ब्राह्मण इत्य् अवरवयसः प्रत्युत्थेया नाभिवाद्या इति सिध्यति ॥ ६।११ ॥

<details open><summary>विश्वास-प्रस्तुतिः</summary>

नाम वास्य वर्जयेत् ॥ ६।१२ ॥
</details>

<details><summary>मूलम्</summary>

नाम वास्य वर्जयेत् ॥ ६।१२ ॥
</details>

अस्येति अत्र वीप्सालोपः । अस्यास्योत्कृष्टोत्कृष्टस्यापकृष्टो न नाम गृह्णीयात् । किं त्व् औपचारिकं नाम गृह्णीयात् ॥ ६।१२ ॥

<details open><summary>विश्वास-प्रस्तुतिः</summary>

राज्ञश् चाजपः प्रेष्यः ॥ ६।१३ ॥
</details>

<details><summary>मूलम्</summary>

राज्ञश् चाजपः प्रेष्यः ॥ ६।१३ ॥
</details>

अजपो ऽश्रोत्रियः । प्रेष्यः प्रेषकरः । स उत्कृष्टवर्णो ब्राह्मणो ऽपि राज्ञो ऽभिषिक्तस्य नाम वर्जयेत् ॥ ६।१३ ॥

<details open><summary>विश्वास-प्रस्तुतिः</summary>

भो भवन्न् इति वयस्यः समाने ऽहनि जातः ॥ ६।१४ ॥
</details>

<details><summary>मूलम्</summary>

भो भवन्न् इति वयस्यः समाने ऽहनि जातः ॥ ६।१४ ॥
</details>

वयसा तुल्यो वयस्यः । समाने ऽहनि जातः । अत्राहःशब्दः संवत्सरवाचकः । एकस्मिन् संवत्सरे जातः स भो भवन्न् इत्य् अनयोर् अन्यतरेण शब्देन संभाष्यः ॥ ६।१४ ॥

<details open><summary>विश्वास-प्रस्तुतिः</summary>

दशवर्षवृद्धः पौरः पञ्चभिः कलाभरः  
श्रोत्रियश् चारणस् त्रिभिः ॥ ६।१५ ॥
</details>

<details><summary>मूलम्</summary>

दशवर्षवृद्धः पौरः पञ्चभिः कलाभरः  
श्रोत्रियश् चारणस् त्रिभिः ॥ ६।१५ ॥
</details>

पुरे वसन् गुणहीनो दशवर्शवृद्धश् च तत्रापि कलाभरश् चतुःषष्टिकलास्व् अन्यतमया जीवन् पञ्चभिर् वर्षैर् वृद्धश् च । श्रोत्रियो ऽधीतवेदः । चारणः सहाध्यायी । एते सर्वे ऽपि भो भवन्न् इति संभाष्याः । आपस्तम्बस् तु सर्वत्राभिवादनम् इच्छति ।

	दशवर्षं पौरसख्यं पञ्चवर्षं तु चारणम् ।

	त्रिवर्षपूर्वः श्रोत्रियो ऽभिवादनम् अर्हति ॥ [आप्ध् १।१४।१३]

<details open><summary>विश्वास-प्रस्तुतिः</summary>

राजन्यवैश्यकर्मा विद्याहीनाः ॥ ६।१६ ॥
</details>

<details><summary>मूलम्</summary>

राजन्यवैश्यकर्मा विद्याहीनाः ॥ ६।१६ ॥
</details>

कर्मशब्दः प्रत्येकम् अभिसंबध्यते । राजन्यकर्मा वैश्यकर्मा । ब्राह्मणो ऽपि राजन्यकर्मणा वैश्यकर्मणा वा जीवन्न् अत्यन्तवृद्धो ऽपि भो भवान्न् इति संभाष्यः । विद्याहीनश् च वृद्धो ऽपि विद्याधिकेन तथा भाष्यः ॥ ६।१६ ॥

<details open><summary>विश्वास-प्रस्तुतिः</summary>

दीक्षितश् च प्राक्क्रयात् ॥ ६।१७ ॥
</details>

<details><summary>मूलम्</summary>

दीक्षितश् च प्राक्क्रयात् ॥ ६।१७ ॥
</details>

वयस्यविषयम् इदम् । दीक्षितश् च वयस्यः सोमक्रयात् पूर्वं तथा भाष्यः । ततः परं वृद्धवन् मान्यः । उत्तमाश्रमविषय उशना: “श्रोत्रियवत् प्राशितः सर्वेषां गुरुर् भवति” इति ॥ ६।१७ ॥

<details open><summary>विश्वास-प्रस्तुतिः</summary>

वित्तबन्धुकर्मजातिविद्यावयांसि मान्यानि   
परबलीयांसि ॥ ६।१८ ॥
</details>

<details><summary>मूलम्</summary>

वित्तबन्धुकर्मजातिविद्यावयांसि मान्यानि   
परबलीयांसि ॥ ६।१८ ॥
</details>

वित्तादीनां साक्षात् मान्यत्वासंभवात् तद्वन्तो मान्या इत्य् उपलक्ष्यन्ते । वित्तवान् आढ्यः । बन्धुमान् विशिष्टैः सोदर्यादिभिर् युक्तः । कर्मवान् यथोक्तकर्मकारी । जातिमान् अभिजनयुक्तः । विद्यावान् अधीतवेदशास्त्रः । वयस्वान् वयसाधिकः । एतादृशा अतादृशैर् मान्याः । परस्परसमवाये तु परः परो बलीयान् प्रथममान्यः । मान्ये ऽभिवादनादिसंमानः ॥ ६।१८ ॥

<details open><summary>विश्वास-प्रस्तुतिः</summary>

श्रुतं तु सर्वेभ्यो गरीयः ॥ ६।१९ ॥
</details>

<details><summary>मूलम्</summary>

श्रुतं तु सर्वेभ्यो गरीयः ॥ ६।१९ ॥
</details>

श्रुतं मन्त्रब्राह्मणविभागेन वेदार्थपरिज्ञानम् । तत्सर्वेभ्यो वित्तादिभ्यो गरीयो गुरुतरम् । पूर्वसूत्रे परबलीयांसीति श्रुतम् अपरम् उपन्यस्तं तद्व्यावृत्त्यर्थं पृथक्सूत्रम् ॥ ६।१९ ॥

<details><summary>हरदत्त-प्रस्तावः</summary>

कुतः पुनः श्रुतं सर्वेभ्यो गरीय इत्य् अत आह ।
</details>

<details open><summary>विश्वास-प्रस्तुतिः</summary>

तन्मूलत्वाद् धर्मस्य श्रुतेश् च ॥ ६।२० ॥
</details>

<details><summary>मूलम्</summary>

तन्मूलत्वाद् धर्मस्य श्रुतेश् च ॥ ६।२० ॥
</details>

श्रुतमूलम् अनुष्ठानम् अनुष्ठानमूलो धर्म इति श्रुतेश् चाप्य् अनुच्छिन्नसंप्रदायो मूलम् । तस्माच् छ्रुतस्य गरीयस्त्वम् । श्रुतस्य गरीयस्त्वं छान्दोग्ये प्रतिपादितम्: “ब्राह्मणं शैशवं भवति शिशुर् वै आङ्गिरसो मन्त्रकृतां मन्त्रकृद् आसीत्” इति । मनुर् अपि ।

	अध्यापयामास पितॄञ् शिशुर् आङ्गिरसः कविः ।

	पुत्रका इति होवाच ज्ञानेन परिगृह्य तान् ॥ इति ॥ ६।२० ॥

<details open><summary>विश्वास-प्रस्तुतिः</summary>

चक्रिदशमीस्थानुग्राह्यवधूस्नातकराजभ्यः  
पथो दानम् ॥ ६।२१ ॥
</details>

<details><summary>मूलम्</summary>

चक्रिदशमीस्थानुग्राह्यवधूस्नातकराजभ्यः  
पथो दानम् ॥ ६।२१ ॥
</details>

चक्रि चक्रवच् छकटादि । तत्स्थश् चक्रिस्थः । दशम्यां दशायां स्थितो दशमीस्थो वृद्धः । अनुग्राह्यो रोगार्तः । वधूर् गर्भिणी । स्नातको विद्याव्रतस्नातः । राजाभिषिक्तः । पथि संगम एतेभ्यो ऽन्यैः पन्था देयः ॥ ६।२१ ॥

<details><summary>हरदत्त-प्रस्तावः</summary>

तत्र विशेषः ।
</details>

<details open><summary>विश्वास-प्रस्तुतिः</summary>

राज्ञा तु श्रोत्रियाय श्रोत्रियाय ॥ ६।२२ ॥
</details>

<details><summary>मूलम्</summary>

राज्ञा तु श्रोत्रियाय श्रोत्रियाय ॥ ६।२२ ॥
</details>

श्रोत्रियसमागमे राज्ञैव पन्था देयः । अभ्यासो ऽध्यायसमाप्त्यर्थः ॥ ६।२२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने षष्ठो ऽध्यायः**

## 
**अथ सप्तमो ऽध्यायः**

श्रुतं तु सर्वेभ्यो गरीय इति विद्याप्राधान्यम् उक्तम् । सा विद्या ब्राह्मणाद् अधिगन्तव्येति प्रथमः कल्पः । तदभावे विद्याया अवश्याधिगन्तव्यत्वाद् आपत्कल्पम् आह ।

<details open><summary>विश्वास-प्रस्तुतिः</summary>

आपत्कल्पो ब्राह्मणस्याभ्राह्मणाद्  
विद्योपयोगः ॥ ७।१ ॥
</details>

<details><summary>मूलम्</summary>

आपत्कल्पो ब्राह्मणस्याभ्राह्मणाद्  
विद्योपयोगः ॥ ७।१ ॥
</details>

	अङ्गानि वेदाश् चत्वारो मीमांसा न्यायविस्तरः ।

	पुराणं धर्मशास्त्रं च विद्या ह्य् एताश् चतुर्दश ॥

उपयोगो नियमपूर्वकं ग्रहणम् । अब्राह्मणः क्षत्रियो वैश्यश् च तस्माद् ब्राह्मणेन विद्योपयोगः कार्यः स आपत्कल्पः । आपद्विधिर् ब्राह्मणस्येत्य् उपलक्षणम् । तेन क्षत्रियेणापि वैश्याद् विद्योपयोगः कार्य इति सिध्यति । आपत्कल्प इत्य् अध्यायपरिसमाप्तेर् अधिक्रियते ॥ ७।१ ॥

<details open><summary>विश्वास-प्रस्तुतिः</summary>

अनुगमनं शुश्रूषा ॥ ७।२ ॥
</details>

<details><summary>मूलम्</summary>

अनुगमनं शुश्रूषा ॥ ७।२ ॥
</details>

तत्र यावद् अध्ययनकालम् अनुगमनम् एव शुश्रूषा नान्यत् पादसंवाहनादि ॥ ७।२ ॥

<details open><summary>विश्वास-प्रस्तुतिः</summary>

समाप्ते ब्राह्मणो गुरुः ॥ ७।३ ॥
</details>

<details><summary>मूलम्</summary>

समाप्ते ब्राह्मणो गुरुः ॥ ७।३ ॥
</details>

समाप्ते त्व् अध्ययने ब्राह्मण एव गुरुः ॥ ७।३ ॥

<details open><summary>विश्वास-प्रस्तुतिः</summary>

याजनाध्यापनप्रतिग्रहाः सर्वेषाम् ॥ ७।४ ।
</details>

<details><summary>मूलम्</summary>

याजनाध्यापनप्रतिग्रहाः सर्वेषाम् ॥ ७।४ ।
</details>



याजनादयो ब्राह्मणस्य वृत्तयस् ता आपदि सर्वेषाम् अनुज्ञायन्ते न तु ब्राःमणस्यैवेति । अपर आह – आपदि सर्वे याजयितव्याः सर्वे ऽध्याप्याः सर्वतश् च प्रतिग्राह्यं न तु गर्हादोषो ऽस्तीति । तथा च मनुः ।

	नाध्यापनाद् याजनाद् वा गर्हिताद् वा प्रतिग्रहात् ।

	दोषो भवति विप्राणां ज्वलनाम्बुसमो हि सः ॥ इति ॥ ७।४ ॥

<details open><summary>विश्वास-प्रस्तुतिः</summary>

पूर्वः पूर्वो गुरुः ॥ ७।५ ॥
</details>

<details><summary>मूलम्</summary>

पूर्वः पूर्वो गुरुः ॥ ७।५ ॥
</details>

एतेषां याजनादीनां यो यः पूर्वनिर्दिष्टः स स उत्तरस्माद् गुरुर् ज्ञेयः । आपदि प्रतिग्रहेण जीवेत् तदसंभवे ऽध्यापनेन तदसंभवे याजनेनेति ॥ ७।५ ॥

<details open><summary>विश्वास-प्रस्तुतिः</summary>

तदलाभे क्षत्रवृत्तिः ॥ ७।६ ॥
</details>

<details><summary>मूलम्</summary>

तदलाभे क्षत्रवृत्तिः ॥ ७।६ ॥
</details>

इदं ब्राह्मणविषयम् । गर्हितयाजनादेर् अप्य् अलाभे क्षत्रवृत्तिः स्यात् । ब्राह्मणः सेवादिना जीवेत् । आपदि निवृत्तायां नारदः ।

	आपदं ब्राह्मणस् तीर्त्वा क्षत्रवृत्त्या भृते जने ।

	उत्सृजेत् कात्रवृत्तिं तां कृत्वा पवनम् आत्मनः ॥ इति ॥ ७।६ ॥

<details open><summary>विश्वास-प्रस्तुतिः</summary>

तदलाभे वैश्यवृत्तिः ॥ ७।७ ॥
</details>

<details><summary>मूलम्</summary>

तदलाभे वैश्यवृत्तिः ॥ ७।७ ॥
</details>

क्षत्रवृत्तेर् अप्य् अलाभे वैश्यवृत्त्यापि जीवेद् ब्राह्मणः । अलाभग्रहणं वृत्तिसंकरो मा भूद् इति । क्षत्रियस्य वैश्यवृत्त्युपजीवनं दण्डापूपन्यायेन सिद्धम् ॥ ७।७ ॥

<details open><summary>विश्वास-प्रस्तुतिः</summary>

तस्यापण्यम् ॥ ७।८ ॥
</details>

<details><summary>मूलम्</summary>

तस्यापण्यम् ॥ ७।८ ॥
</details>

तस्य वैश्यवृत्तेर् ब्राह्मणस्यापण्येन विक्रेयं वक्ष्यते । तस्येति वचनात् क्षत्रियस्य वैश्यवृत्त्युपजीविनो वक्ष्यमाणम् अपण्यं न भवति ॥ ७।८ ॥

<details open><summary>विश्वास-प्रस्तुतिः</summary>

गन्धरसकृतान्नतिलशाणक्षौमाजिनानि ॥ ७।९ ॥
</details>

<details><summary>मूलम्</summary>

गन्धरसकृतान्नतिलशाणक्षौमाजिनानि ॥ ७।९ ॥
</details>

गन्धश् चन्दनादिः । रसस् तैलघृतलवणगुडादिः । कृतान्नं मोदकापूपादि । तिलाः प्रसिद्धाः । शाणं शणविकारो गोण्यादिः । क्षौमं क्षुमोद्भूतं पट्टवस्त्रविशेषः । अजिनं चर्म कटादि । एतान्य् अविक्रेयाणि । शणक्षौमयोर् विकारनिषेधात् प्रकृतेर् अपर्तिषेधः ॥ ७।९

<details open><summary>विश्वास-प्रस्तुतिः</summary>

रक्तनिर्णिक्ते वाससी ॥ ७।१० ॥
</details>

<details><summary>मूलम्</summary>

रक्तनिर्णिक्ते वाससी ॥ ७।१० ॥
</details>

रक्तं लाक्षादिना विकृतम् । निर्णिक्तं रजकादिना धौतम् । एवंभूते अपि वाससी अपण्ये ॥ ७।१० ॥

<details open><summary>विश्वास-प्रस्तुतिः</summary>

क्षीरं सविकरम् ॥ ७।११ ॥
</details>

<details><summary>मूलम्</summary>

क्षीरं सविकरम् ॥ ७।११ ॥
</details>

दध्यादिभिर् विकारैः सह क्षीरम् अपण्यम् ॥ ७।११ ॥

<details open><summary>विश्वास-प्रस्तुतिः</summary>

मूलफलपुष्पौषधमधुमांसतृणोदकापथ्यानि  
॥ ७।१२ ॥
</details>

<details><summary>मूलम्</summary>

मूलफलपुष्पौषधमधुमांसतृणोदकापथ्यानि  
॥ ७।१२ ॥
</details>

मूलम् आर्द्रकहरिद्रादि । फलं पूगादि । पुष्पं चम्बकादि । औषधं पिप्पल्यादि । मधु माक्षिकम् । मांसतृणोदकानि प्रसिद्धानि । अपथ्यं विषादि । एतान्य् अपण्यानि । रसशब्देन पूर्वम् एव निषिद्धे ऽपि पुनर् मधुग्रहणं सर्वथा वृत्तिर् अशक्ताव् इत्यादिपक्षे निषेधर्थम् ॥ ७।१२ ॥

<details open><summary>विश्वास-प्रस्तुतिः</summary>

पशवश् च हिंसासंयोगे ॥ ७।१३ ॥
</details>

<details><summary>मूलम्</summary>

पशवश् च हिंसासंयोगे ॥ ७।१३ ॥
</details>

पशवो ऽजादयः । हिंसासंयोगे सौनिकादिभ्यो हिंसार्थे न विक्रेयाः ॥ ७।१३ ॥

<details open><summary>विश्वास-प्रस्तुतिः</summary>

पुरुषवाशाकुमारीवेहतश् च नित्यम् ॥ ७।१४ ॥
</details>

<details><summary>मूलम्</summary>

पुरुषवाशाकुमारीवेहतश् च नित्यम् ॥ ७।१४ ॥
</details>

पुरुषाः दासादयः । वशा वन्ध्या गौः । कुमारी वत्सतरी । वेहद् गर्भोपघातिनी । एते नित्यम् अपण्याः । नित्यम् इत्य् उक्तत्वाद् धिंसासंयोगाद् अन्यत्रापि निषेधः । अपर आह – इह नित्यग्रहणात् पूर्वेषु तिलादिष्व् अनित्यः प्रतिषेध इति । तत्र वसिष्ठः: “कामं वा स्वयम् उत्पाद्य तिलान् विक्रीणीरन्” इति ॥ ७।१४ ॥

<details open><summary>विश्वास-प्रस्तुतिः</summary>

भूमिव्रीहियवाजाव्यश्वऋषभधेन्वनडुहश्   
चैके ॥ ७।१५ ॥
</details>

<details><summary>मूलम्</summary>

भूमिव्रीहियवाजाव्यश्वऋषभधेन्वनडुहश्   
चैके ॥ ७।१५ ॥
</details>

भूमिर् गृहम् । व्रीहियवाजाव्यश्वाः प्रसिद्धाः । ऋषभः सेचनसमर्थो गौः । धेनुः सकृत्प्रसूता । अनड्वान् अनोवाहनयोग्यो बलीवर्दः । एते चापण्या इत्य् एके मन्यन्ते । एकशब्दाद् वयं त्व् अनुजानीमः । अत्राप्य् अजाविग्रहणं हिंसासंयोगविषयपरम् ॥ ७।१५ ॥

<details open><summary>विश्वास-प्रस्तुतिः</summary>

नियमस् तु ॥ ७।१६ ॥
</details>

<details><summary>मूलम्</summary>

नियमस् तु ॥ ७।१६ ॥
</details>

नियमो विनिमयः परिवर्तनं तुशब्देन नियमो ऽनुज्ञायत इति ॥ ७।१६ ॥

<details open><summary>विश्वास-प्रस्तुतिः</summary>

रसानां रसैः ॥ ७।१७ ॥
</details>

<details><summary>मूलम्</summary>

रसानां रसैः ॥ ७।१७ ॥
</details>

तैलघृतगुडादीनां रसैर् एव विनिमयः कर्यः । तद् यथा: तैलं दत्वा घृतं ग्राह्यम् इति । “रसैः समतो हीनतो वा” इति वसिष्ठः [वध् २।३७] ॥ ७।१७ ॥

<details open><summary>विश्वास-प्रस्तुतिः</summary>

पशूनां च ॥ ७।१८ ॥
</details>

<details><summary>मूलम्</summary>

पशूनां च ॥ ७।१८ ॥
</details>

पशूनां चतुष्पदां पशुभिर् विनिमयः कर्यः ॥ ७।१८ ॥

<details open><summary>विश्वास-प्रस्तुतिः</summary>

न लवणकृतान्नयोः ॥ ७।१९ ॥
</details>

<details><summary>मूलम्</summary>

न लवणकृतान्नयोः ॥ ७।१९ ॥
</details>

लवणस्य कृतान्नस्य च विनिमयो ऽपि प्रतिषिद्धः ॥ ७।१९ ॥

<details open><summary>विश्वास-प्रस्तुतिः</summary>

तिलानां च ॥ ७।२० ॥
</details>

<details><summary>मूलम्</summary>

तिलानां च ॥ ७।२० ॥
</details>

तिलानां च विनिमयो न कार्यः । लवणकृतान्नतिलानां द्रव्यान्तरस्वीकारेण प्रदानं निषिद्धम् । समानद्रव्यविषये प्रवृत्तसंभवात् ॥ ७।२० ॥

<details open><summary>विश्वास-प्रस्तुतिः</summary>

समेनासेमेन तु पक्वस्य संप्रत्यर्थे ॥ ७।२१ ॥
</details>

<details><summary>मूलम्</summary>

समेनासेमेन तु पक्वस्य संप्रत्यर्थे ॥ ७।२१ ॥
</details>

समेन समपरिमाणेनामेन तण्डुलेन संप्रत्यर्थे तादात्मिकोपयोगार्थे पक्वान्नस्य नियमः कार्यः । मनुस् तु “ति<u>ला</u> धान्येन तत्समा” [म्ध् १०।९४] इति समेन धान्येन तिलानां नियमम् अनुजानाति । अपण्यम् इति विक्रयनिषेधात् सर्वत्र यावद् उपयोगक्रये निषेधो न स्यात् । रसादीनाम् अपि नियमशब्देन प्रदानम् एव विवक्षितम् । अन्यथा त्व् अविद्यमानेन रसान्तरादेर् द्रव्याण्य् आवृत्त्यसंभवात् ॥ ७।२१ ॥

<details open><summary>विश्वास-प्रस्तुतिः</summary>

सर्वथा वृत्तिर् अशक्ताव् अशौद्रेण ॥ ७।२२ ॥
</details>

<details><summary>मूलम्</summary>

सर्वथा वृत्तिर् अशक्ताव् अशौद्रेण ॥ ७।२२ ॥
</details>

उक्तेन प्रकारेण कुटुम्बधारणस्यासंभवो ऽशक्तिः । तस्यां सत्यां सर्वथा वृत्तिः । प्रकारवचने थाल्, उक्तेन सर्वप्रकारेण निषिद्धेनापि जीवेत् । तत्रापि न शौद्रेण कर्मणा जीवेद् इति ॥ ७।२२ ॥

<details open><summary>विश्वास-प्रस्तुतिः</summary>

तद् अप्य् एके प्राणसंशये ॥ ७।२३ ॥
</details>

<details><summary>मूलम्</summary>

तद् अप्य् एके प्राणसंशये ॥ ७।२३ ॥
</details>

एके त्व् आचार्याः प्राणसंशये सति तद् अपि शौद्रं कर्माप्य् अनुमन्यन्ते । यथाह व्यासः:

	धर्मार्थकाममोक्षाणां प्राणाः संस्थितिहेतवः ।

	तान् निघ्नता किं न हतं रक्षता किं न रक्षितम् ॥ इति ॥ ७।२३ ॥

<details open><summary>विश्वास-प्रस्तुतिः</summary>

तद्वर्णसंकराभ्यक्ष्यनियमस् तु ॥ ७।२४ ॥
</details>

<details><summary>मूलम्</summary>

तद्वर्णसंकराभ्यक्ष्यनियमस् तु ॥ ७।२४ ॥
</details>

नियमो वर्जनम् । शूद्रवृत्तिस्थितेनापि ब्राह्मणेन तेन शूद्रवर्णेन सहासनाङ्गसंमेलनादिः संकरः । अभक्ष्यं च लशुनादि । तदुभयवर्जनं कर्तव्यं न तु शूद्रवृत्तिर् अस्मीति यथाकाम्यम् इति ॥ ७।२४ ॥

<details open><summary>विश्वास-प्रस्तुतिः</summary>

प्राणसंशये ब्राह्मणो ऽपि शस्त्रम् आददीत ॥ ७।२५ ॥
</details>

<details><summary>मूलम्</summary>

प्राणसंशये ब्राह्मणो ऽपि शस्त्रम् आददीत ॥ ७।२५ ॥
</details>

प्राणसंशये सति ब्राह्मणो ऽपि रक्षार्थं शस्त्रम् आददीत । तदलाभे क्षत्रवृत्तिर् इति शस्त्रग्रहणे सिद्धे पुनर् आपादनं ब्राह्मणवृत्तेः सतो ऽप्य् अनिषेधार्थम् । अपिशब्दात् किं पुनर् वैश्यशूद्रौ ॥ ७।२५ ॥

<details open><summary>विश्वास-प्रस्तुतिः</summary>

राजन्यो वैश्यकर्म [वैश्यकर्म] ॥ ७।२६ ॥
</details>

<details><summary>मूलम्</summary>

राजन्यो वैश्यकर्म [वैश्यकर्म] ॥ ७।२६ ॥
</details>

प्राणसंशये राजन्यो वैश्यकर्माददीत । तेनात्मानं रक्षेत् [अभ्यासो ऽध्यायसमाप्त्यर्थः] ॥ ७।२६ ॥

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने सप्तमो ऽध्यायः**

## 
**अथाष्टमो ऽध्यायः**

<details><summary>हरदत्त-प्रस्तावः</summary>

आपद्वृत्तिम् आश्रितो यदि तत्रैव रमेत केनासौ निवार्यत इत्य् आह ।
</details>

<details open><summary>विश्वास-प्रस्तुतिः</summary>

द्वौ लोके घृतव्रतौ राजा ब्राह्मणश् च   
बहुश्रुतः ॥ ८।१ ॥
</details>

<details><summary>मूलम्</summary>

द्वौ लोके घृतव्रतौ राजा ब्राह्मणश् च   
बहुश्रुतः ॥ ८।१ ॥
</details>

लोको राष्ट्रम् । वीप्सालोपश् चात्र द्रष्टव्यः । लोके लोके धृतव्रतौ व्रतानां कर्मणां धारयितारौ द्वौ राजा बहुश्रुतश् च ब्राह्मणः । तौ सर्वस्य सर्वापदो दण्डोपदेशाभ्यां निवारयितारौ ॥ ८।१ ॥

<details open><summary>विश्वास-प्रस्तुतिः</summary>

तयोश् चतुर्विधस्य मनुष्यजातस्यान्तःसंज्ञानां   
चलनपतनसर्पणानाम् आयत्तं जीवनम् ॥ ८।२ ॥
</details>

<details><summary>मूलम्</summary>

तयोश् चतुर्विधस्य मनुष्यजातस्यान्तःसंज्ञानां   
चलनपतनसर्पणानाम् आयत्तं जीवनम् ॥ ८।२ ॥
</details>

चतुर्विधस्य मनुष्यजातस्य चातुर्वर्ण्यस्यान्तरप्रभा(भ)वास् त्व् अनुलोमादयस् तन्मूलत्वात् पृथङ् नोक्ताः । अन्तःसंज्ञा वृक्षादयः स्थावरा वृद्धिक्षयवन्तः । येषाम् अन्तःसंज्ञा न बहिस् ते तथोक्ताः । तथा च मनुः ।

	तमसा बहुरूपेण चेष्टिताः कर्महेतुना ।

	अन्तःसंज्ञा भवन्त्य् एते समदुःखसमन्विताः ॥ इति ।

चलनाः पश्वादयः । पतनाः पक्षिणः । सर्पणाः सरीसृपा भुजगादयः । एषां मनुष्यादीनां जीवनं तयो राजब्राह्मणयोर् आयत्तं तदधीनम् । राजा तु परिपन्थिनिग्रहादिना तेषां जीवनहेतुः । इतरस् तु कथं बहुश्रुत इत्य् अत आह ।

	अग्नौ प्रास्ताहुतिः सम्यग् आदित्यम् उपतिष्ठते ।

	आदित्याज् जायते वृष्टिर् वृष्टेर् अन्नं ततः प्रजाः ॥ [म्ध् ३।७६]

इत्यादिन्यायेन जीवने हेतुः ॥ ८।२ ॥

<details><summary>हरदत्त-प्रस्तावः</summary>

न च जीवनमात्रम् एव तदधीनं किं तर्हि –
</details>

<details open><summary>विश्वास-प्रस्तुतिः</summary>

प्रसूतिरक्षणम् असंकरो धर्मः ॥ ८।३ ॥
</details>

<details><summary>मूलम्</summary>

प्रसूतिरक्षणम् असंकरो धर्मः ॥ ८।३ ॥
</details>

प्रसूतिर् अभिवृद्धिः । दण्डोपदेशाभ्यां यथोक्तकारितया वृष्ट्यादिद्वारेण रोगाद्युपद्रवशान्त्या चाभिवृद्धिर् भवति । चोरनिग्रहाद् रक्षणम् अपि । दण्डप्रायश्चित्तोपदेशाभ्यां भवति वर्णानाम् असंकरो ऽसंमेलनम् अपि । विहितोपदेशात् प्रतिषिद्धसेवायां दण्डधारणाच् धर्मो ऽपि भवति । एतत् सर्वं तयोर् आयत्तम् ॥ ८।३ ॥

<details><summary>हरदत्त-प्रस्तावः</summary>

बहुश्रुत इत्य् उक्तं प्रतिपादयति ।_ ।
</details>

<details open><summary>विश्वास-प्रस्तुतिः</summary>

स एष (एव) बहुश्रुतो भवति ॥ ८।४ ॥
</details>

<details><summary>मूलम्</summary>

स एष (एव) बहुश्रुतो भवति ॥ ८।४ ॥
</details>

स एष इति वक्ष्यमाणनिर्देशः ॥ ८।४ ॥

<details open><summary>विश्वास-प्रस्तुतिः</summary>

लोकवेदवेदाङ्गवित् ॥ ८।५ ॥
</details>

<details><summary>मूलम्</summary>

लोकवेदवेदाङ्गवित् ॥ ८।५ ॥
</details>

लोकशब्देन लोकव्यवहारसिद्धा जनपदादिधर्मा उच्यन्ते । तेषां वेदाश् चत्वार ऋग्यजुःसामाथर्वणाः । अङ्गानि षट् । व्याकरणं शिक्षा छन्दो ज्योतिषं कल्पसूत्राणि निरुक्तम् अपि । तेषां वेत्ता पाठतो ऽर्थथश् च ॥ ८।५ ॥

<details open><summary>विश्वास-प्रस्तुतिः</summary>

वाकोवाक्येतिहासपुराणकुशलः ॥ ८।६ ॥
</details>

<details><summary>मूलम्</summary>

वाकोवाक्येतिहासपुराणकुशलः ॥ ८।६ ॥
</details>

वेदशास्त्रोपयोगीनि तर्कोक्तिप्रत्युक्तिरूपाणि वाक्यानि । यथा महाभारते – कः स्विद् एकाकी सूर्य एकाकी चरतीत्यादीनि वाकोवाक्यम् । भारतरामायणादीनीतिहासः । पुराणं विष्णुपुराणशिवपुराणाद्यष्टादशविधम् । तेषु कुशलः समर्थः ॥ ८।६ ॥

<details open><summary>विश्वास-प्रस्तुतिः</summary>

तदपेक्षस् तद्वृत्तिः ॥ ८।७ ॥
</details>

<details><summary>मूलम्</summary>

तदपेक्षस् तद्वृत्तिः ॥ ८।७ ॥
</details>

यान्य् एतानि लोकादीन्य् अनूक्तानि तान्य् अपेक्षत इति । तद्वृत्तिस् तदभिहितानां कर्मणाम् अनुष्ठाता ॥ ८।७ ॥

<details open><summary>विश्वास-प्रस्तुतिः</summary>

चत्वारिंशत्संस्कारैः संस्कृतः ॥ ८।८ ॥
</details>

<details><summary>मूलम्</summary>

चत्वारिंशत्संस्कारैः संस्कृतः ॥ ८।८ ॥
</details>

चत्वारिंशत्संस्कारा गर्भाधानादयो वक्ष्यन्ते । तैः संस्कृतः ॥ ८।८ ॥

<details open><summary>विश्वास-प्रस्तुतिः</summary>

त्रिषु कर्मस्व् अभिरतः ॥ ८।९ ॥
</details>

<details><summary>मूलम्</summary>

त्रिषु कर्मस्व् अभिरतः ॥ ८।९ ॥
</details>

इज्याध्ययनदानानि त्रीणि कर्माणि । तेष्व् अभिरतः । तेषां सातत्येनानुष्ठाता । तद्वृत्तिर् इत्य् अनेनैव सिद्धे पुनर्वचनम् अतिदार्ढ्यार्थम् ॥ ८।९ ॥

<details open><summary>विश्वास-प्रस्तुतिः</summary>

षट्सु वा ॥ ८।१० ॥
</details>

<details><summary>मूलम्</summary>

षट्सु वा ॥ ८।१० ॥
</details>

याजनाध्यापनप्रतिग्रहैः सह षट् कर्माणि तेष्व् अभिरतः । वाशब्देन पूर्वोक्तेषु नियमः ॥ ८।१० ॥

<details open><summary>विश्वास-प्रस्तुतिः</summary>

सामयाचारिकेष्व् अभिविनीतः ॥ ८।११ ॥
</details>

<details><summary>मूलम्</summary>

सामयाचारिकेष्व् अभिविनीतः ॥ ८।११ ॥
</details>

पौरुषेयी व्यवस्था समयः । तन्मूला आचाराः समयाचारास् तेषु भवा सामयाचारिकाः स्मार्ता धर्मास् तेष्व् अभिविनीतः पित्रादिभिः सम्यक् शिक्षितः ॥ ८।११ ॥

<details><summary>हरदत्त-प्रस्तावः</summary>

स एवंरूपो ब्राह्मणः –
</details>

<details open><summary>विश्वास-प्रस्तुतिः</summary>

षड्भिः परिहार्यो राज्ञा ॥ ८।१२ ॥
</details>

<details><summary>मूलम्</summary>

षड्भिः परिहार्यो राज्ञा ॥ ८।१२ ॥
</details>

षड्भिर् वक्ष्यमाणैर् वधादिभिः परिहार्यो राज्ञा भवति । परिहारो वर्जनम् ॥ ८।१२ ॥

<details><summary>हरदत्त-प्रस्तावः</summary>

तान् वधादीन् आह ।
</details>

<details open><summary>विश्वास-प्रस्तुतिः</summary>

अवध्यश् चाबन्ध्यश् चादण्ड्यश् चाबहिष्कार्यश्   
चापरिवाद्यश् चापरिहार्यश् चेति ॥ ८।१३ ॥
</details>

<details><summary>मूलम्</summary>

अवध्यश् चाबन्ध्यश् चादण्ड्यश् चाबहिष्कार्यश्   
चापरिवाद्यश् चापरिहार्यश् चेति ॥ ८।१३ ॥
</details>

वधस् ताडनम् । बन्धो निगडनम् । दण्डो ऽर्थापहारः । बहिष्कारो ग्रामादिभ्यो निरसनम् । परिवादो दोषसंकीर्तनम् । परिहारस् त्यागः । षड् एते वधादय एवंभूते बहुश्रुते ब्राह्मणे सत्य् अबुद्धिपूर्वापराधे राज्ञा वर्ज्याः । बुद्धिपूर्वस्य तु प्रसङ्गाभावात् । इतिशब्धः प्रकारवचने । यच् चान्यद् एवंरूपसंभाषादि तद् अपि वर्ज्यम् इति ॥ ८।१३ ॥

चत्वारिंशत्संस्कारैर् इत्य् उक्तं तान् आह \

<details open><summary>विश्वास-प्रस्तुतिः</summary>

गर्भादानपुंसवनसीमन्तोन्नयनजातकर्म-  
नामकरणान्नप्राशनचौलोपनयनम् ॥ ८।१४ ॥
</details>

<details><summary>मूलम्</summary>

गर्भादानपुंसवनसीमन्तोन्नयनजातकर्म-  
नामकरणान्नप्राशनचौलोपनयनम् ॥ ८।१४ ॥
</details>

समाहारद्वन्द्वः । गर्भाधानम् ऋताव् उपेयाद् इत्यादिकालनियमेन सूत्रवारोक्तविधाननिषेकः । गर्भाधानादयः संस्कारास् तत्तद्गृह्येषूक्ताः । इह तु संस्कारगणनार्थं स्वरूपनिर्देशमात्रं कृतम् ॥ ८।१४ ॥

<details open><summary>विश्वास-प्रस्तुतिः</summary>

चत्वारि वेदव्रतानि ॥ ८।१५ ॥
</details>

<details><summary>मूलम्</summary>

चत्वारि वेदव्रतानि ॥ ८।१५ ॥
</details>

एतानि प्रतिवेदं प्रतिशाखं च गृह्येषूक्तानि ॥ ८।१५ ॥

<details open><summary>विश्वास-प्रस्तुतिः</summary>

स्नानं सहधर्मचारिणीसंयोगः ॥ ८।१६ ॥
</details>

<details><summary>मूलम्</summary>

स्नानं सहधर्मचारिणीसंयोगः ॥ ८।१६ ॥
</details>

स्नानं समावर्तनम् । सहधर्मचारिणीसंयोगो विवाहः ॥ ८।१६ ॥

<details open><summary>विश्वास-प्रस्तुतिः</summary>

पञ्चानां यज्ञानाम् अनुष्ठानं   
देवपितृमनुष्यभूतब्रह्मणाम् ॥ ८।१७ ॥
</details>

<details><summary>मूलम्</summary>

पञ्चानां यज्ञानाम् अनुष्ठानं   
देवपितृमनुष्यभूतब्रह्मणाम् ॥ ८।१७ ॥
</details>

पञ्चानां देवानां यज्ञास् तेषाम् अनुष्ठानम् । एतत् पञ्चमहायज्ञानुष्ठानम् अहर् अहः कर्तव्यम् । न तु सकृत्कृतेन संस्कारसिद्धिः । पञ्चग्रहणात् पञ्चैते पृथक्संस्कारा न पुनः समुदिता एकाः संस्काराः ॥ ८।१७ ॥

<details open><summary>विश्वास-प्रस्तुतिः</summary>

एतेषां च ॥ ८।१८ ॥
</details>

<details><summary>मूलम्</summary>

एतेषां च ॥ ८।१८ ॥
</details>

वक्ष्यमाणानाम् अष्टकादीनां च पाकयज्ञानाम् अनुष्ठानं संस्कार इति ॥ ८।१८ ॥

<details open><summary>विश्वास-प्रस्तुतिः</summary>

अष्टका पार्वणः श्राद्धं श्रावण्याग्रहायणी  
चैत्र्याश्वयुजीति सप्त पाकयज्ञसंस्थाः ॥ ८।१९ ॥
</details>

<details><summary>मूलम्</summary>

अष्टका पार्वणः श्राद्धं श्रावण्याग्रहायणी  
चैत्र्याश्वयुजीति सप्त पाकयज्ञसंस्थाः ॥ ८।१९ ॥
</details>

ऊर्ध्वम् आग्रहायण्यास् त्रयो ऽपरपक्षास् तेष्व् एकैकस्मिन्न् एकाष्टका भवतीति छन्दोगाः । हेमन्तशिशिरयोश् चतुर्णाम् अपरपक्षाणाम् अष्टमीष्व् अष्टकैकस्यां चेत्य् आश्वलायनः । या माध्याः पौर्णमास्या उपरिष्टान् मध्याष्टका तस्याम् अष्टमी ज्येष्ठया संपद्यते । ताम् एकाष्टकेत्य् आचक्षत इत्य् आपस्तम्बः । आग्रहायणी मार्गशीर्ष्यां पौर्णमास्यां क्रियमाणः सर्पबलिर् उत्सर्गहोमः । हेमन्ते प्रत्यवरोहणाख्यं च कर्माग्रहायणीशब्देनोच्यते । चैत्री शूलगवः । ईशानबलिर् इत्य् आपस्तम्बीयानां प्रसिद्धः स चैत्र्यां पौर्णमास्यां भवति । अथ शूलगवः शरदि वसन्ते चेत्य् आश्वलायनः । आश्वयुजीं रुद्याय स इति छन्दोगाः । आश्वयुज्यां पौर्णमास्यां तत् कर्मनिवेशनम् अलंक्र्त्य स्नाताः शुचिवाससः पशुपतये स्थालीपाकं निरुप्य जुहुयुर् इत्य् आश्वलायनः । अनाहिताग्नेर् आग्रयणम् अपि तत्रैव भवति । तद् इदं द्वयम् आश्वयुजीशब्देन विवक्षितम् । पाकयज्ञ इति गार्याणां कर्मणाम् आख्या । यथाह आपस्तम्बः: “लौकिकानां पाकयज्ञशब्दः” इति । संस्थाविधाः पाकयज्ञविधाः स्पतेत्य् अर्थः ॥ ८।१९ ॥

<details open><summary>विश्वास-प्रस्तुतिः</summary>

अग्न्याधेयम् अग्निहोत्रं दर्शपूर्णमासाव् आग्रयणं  
	चातुर्मास्यानि निरूढपशुबन्धः सौत्रामणीति सप्त  
  हविर्यज्ञसंस्थाः ॥ ८।२० ॥
</details>

<details><summary>मूलम्</summary>

अग्न्याधेयम् अग्निहोत्रं दर्शपूर्णमासाव् आग्रयणं  
	चातुर्मास्यानि निरूढपशुबन्धः सौत्रामणीति सप्त  
  हविर्यज्ञसंस्थाः ॥ ८।२० ॥
</details>

अग्न्याधेयादयः श्रुतिसिद्धाः संस्कारेषु गण्यन्ते । सप्तग्रहणाद् दर्शपूर्णमासौ समुदायतयैकः संस्कारः । सोमसंबन्धाभावाद् धर्विर्यज्ञा इति ॥ ८।२० ॥

<details open><summary>विश्वास-प्रस्तुतिः</summary>

अग्निष्टोमो ऽत्यग्निष्टोम उक्थ्यः षोडशी वाजपेयो ऽतिरात्रो   
ऽतोर्याम इति सप्त सोमसंस्थाः ॥ ८।२१ ॥
</details>

<details><summary>मूलम्</summary>

अग्निष्टोमो ऽत्यग्निष्टोम उक्थ्यः षोडशी वाजपेयो ऽतिरात्रो   
ऽतोर्याम इति सप्त सोमसंस्थाः ॥ ८।२१ ॥
</details>

अग्निष्टोमो राजन्यस्य । षोडशिग्रहो गृह्यते यत्र सो ऽत्यग्निष्टोमः । ब्राह्मणस्य कथम् अयं संस्कार इति चिन्त्यम् । अन्ये प्रसिद्धाः ॥ ८।२१ ॥

<details open><summary>विश्वास-प्रस्तुतिः</summary>

इत्य् एते चत्वारिंशत् संस्काराः ॥ ८।२२ ॥
</details>

<details><summary>मूलम्</summary>

इत्य् एते चत्वारिंशत् संस्काराः ॥ ८।२२ ॥
</details>

इत्य् उक्तोपसंहारः । चत्वारिंशद्ग्रहणाद् एव तावन्त एव संस्काराः । अन्यानि स्मार्तकर्माणि काम्यादीनि चेति ॥ ८।२२ ॥

<details open><summary>विश्वास-प्रस्तुतिः</summary>

अथाष्टाव् आत्मगुणाः ॥ ८।२३ ॥
</details>

<details><summary>मूलम्</summary>

अथाष्टाव् आत्मगुणाः ॥ ८।२३ ॥
</details>

वक्ष्यन्त इति शेषः । अथशब्दः संभावनायाम् ॥ ८।२३ ॥

<details open><summary>विश्वास-प्रस्तुतिः</summary>

दया सर्वभूतेषु क्षान्तिर् अनसूया शौचम् अनायासो   
मङ्गलम् अकार्पण्यम् अस्पृहेति ॥ ८।२४ ॥
</details>

<details><summary>मूलम्</summary>

दया सर्वभूतेषु क्षान्तिर् अनसूया शौचम् अनायासो   
मङ्गलम् अकार्पण्यम् अस्पृहेति ॥ ८।२४ ॥
</details>

	आत्मवत् सर्वभूतेषु यध् धिताय शिवाय च ।

	वर्तते सततं हृष्टः कृत्स्ना ह्य् एषा दया स्मृता ॥ १ ॥

	आक्रुष्टो ऽभिहतो वापि न क्रोशेन् न च ताडयेत् ।

	अदुष्टो वाक्मनःकायैः सा तितिक्षा क्षमा स्मृता ॥ २ ॥

	यो धर्मम् अर्थं कामं च लभते मोक्षम् एव च ।

	न द्विष्यात् तं सदा प्राज्ञः सानसूया स्मृता बुधैः ॥ ३ ॥

	द्रव्यशौचं मनःशौचं वाचिकं कायिकं तथा ।

	शौचं चतुर्विधं प्रोक्तम् ऋषिभिस् तत्त्वदर्शिभिः ॥ ४ ॥

	यद् आरम्भे भवेत् पीडा नित्यम् अत्यन्तम् आत्मनः ।

	तद् वर्जयेद् धर्म्यम् अपि सो ऽनायासः प्रकीर्तितः ॥ ५ ॥

	प्रशस्ताचरणं नित्यम् अप्रशस्तविवर्जनम् ।

	एतद् धि मङ्गलं प्रोक्तं मुनिभिस् तत्त्वदर्शिभिः ॥ ६ ॥

	आपद्य् अपि च कष्टायां भवेद् दीनो न कस्यचित् ।

	संविभागरुचिश् च स्यात् तद् अकार्पण्यम् उच्यते ॥ ७ ॥

	विवर्जयेद् असंतोषं विषयेषु सदा नरः ।

	परद्रव्याभिलाषं च सास्पृहा कथ्यते बुधैः ॥ ८ ॥

इत्य् उक्तप्रकारेणाष्टाव् आत्मगुणाः ॥ ८।२४ ॥

<details><summary>हरदत्त-प्रस्तावः</summary>

एषाम् उत्कर्षम् आह ।
</details>

<details open><summary>विश्वास-प्रस्तुतिः</summary>

यस्यैते चत्वारिंशत् संस्कारा न चाष्टाव् आत्मगुणा  
न स ब्राह्मणः सायुज्यं सालोक्यं गच्छति ॥ ८।२५ ॥
</details>

<details><summary>मूलम्</summary>

यस्यैते चत्वारिंशत् संस्कारा न चाष्टाव् आत्मगुणा  
न स ब्राह्मणः सायुज्यं सालोक्यं गच्छति ॥ ८।२५ ॥
</details>

सालोक्यं समानलोकवासित्वम् । एकदेशसंयोगात् सालोक्यं समस्तयोगात् सायुज्यम् इति ॥ ८।२५ ॥

<details open><summary>विश्वास-प्रस्तुतिः</summary>

यस्य तु खलु संस्काराणाम् एकदेशो ऽप्य् अष्टाव्   
	आत्मगुणा अथ स ब्रह्मणः सायुज्यं सालोक्यं च  
  गच्छति [गच्छति] ॥ ८।२६ ॥
</details>

<details><summary>मूलम्</summary>

यस्य तु खलु संस्काराणाम् एकदेशो ऽप्य् अष्टाव्   
	आत्मगुणा अथ स ब्रह्मणः सायुज्यं सालोक्यं च  
  गच्छति [गच्छति] ॥ ८।२६ ॥
</details>

तुशब्दो विशेषवाची । खलुशब्दः प्रसिद्धौ । यस्य चत्वारिंशत्संस्कारेषु द्विजत्वमूलकतिपयसंस्कारसंबन्धे ऽप्य् अष्टाव् आत्मगुणाः सन्ति । अथ शब्दो निर्धारणे ब्रह्मणः सायुज्यं सालोक्यं च गच्छत्य् एव । [अभ्यासो ऽध्यायसमाप्त्यर्थः] ।

**इति श्रीगौतमीयवृत्तौ हरदत्तविरचितायां मिताक्षरायां**

**प्रथमप्रश्ने ऽष्टमो ऽध्यायः**

## 
**अथ नवमो ऽध्यायः**

<details open><summary>विश्वास-प्रस्तुतिः</summary>

स विधिपूर्वकं स्नात्वा भार्याम् अधिगम्य यथोकान्  
	गृहस्थधर्मान् प्रयुञ्जान इमानि व्रतान्य्   
  अनुकर्षेत् ॥ ९।१ ॥
</details>

<details><summary>मूलम्</summary>

स विधिपूर्वकं स्नात्वा भार्याम् अधिगम्य यथोकान्  
	गृहस्थधर्मान् प्रयुञ्जान इमानि व्रतान्य्   
  अनुकर्षेत् ॥ ९।१ ॥
</details>

तच्छब्देन पूर्वाध्यायोक्तराजा ब्राह्मणश् च परामृश्यते । वैश्यस्य तु स्नातकविषये विशेषं वक्ष्यति । विधिपूर्वं विधिं पुरस्कृत्य स्नात्वा वेदव्रतानि पारं नीत्वा समावर्तनं क्र्त्वा भार्याम् अधिगम्य विवाहं कृत्वा तदनन्तरं यथिकान् अतिथिपूजादिगृहस्थधर्मान् अनुतिष्ठन्न् इमान्य् अपि वक्ष्यमाणानि व्रतान्य् अनुकर्षेत् । आत्मानं प्रापयेद् अनुतिष्ठेद् इति ॥ ९।१ ॥

<details open><summary>विश्वास-प्रस्तुतिः</summary>

स्नातकः ॥ ९।२ ॥
</details>

<details><summary>मूलम्</summary>

स्नातकः ॥ ९।२ ॥
</details>

चलोपो द्रष्टव्यः । स्नातकश् चैतानि गृहस्थव्रतान्य् अनुतिष्ठेत् । ब्रह्मचर्यान् निवृत्तत्वाद् गार्हस्थ्यव्यतिरिक्ताश्रमान्तरभावाच् च भार्याधिगमाद् ऊर्ध्वम् इति पूर्वसूत्रम् आरब्धम् । स्नातकस्य तु भार्याधिगमासंभवे यावज्जीवं गृहस्थधर्मा एवानुष्ठेया इति सूत्रान्तरम् आरब्धम् । एतच् च राजब्राह्मणयोर् एव स्नातकव्रतानुष्ठानं तदतिक्रमे प्रायश्चित्तं च विधीयते । तथा च स्मृत्यन्तरम्: “राजब्राह्मणयोर् एव नेतरेषां कथंचन” इति ॥ ९।२ ॥

<details><summary>हरदत्त-प्रस्तावः</summary>

कानि पुनस् तानि व्रतानि ।
</details>

<details open><summary>विश्वास-प्रस्तुतिः</summary>

नित्यं शुचिः सुगन्धिः स्नानशीलः ॥ ९।३ ॥
</details>

<details><summary>मूलम्</summary>

नित्यं शुचिः सुगन्धिः स्नानशीलः ॥ ९।३ ॥
</details>

आचमनादिना नित्यं शुचिः शक्तिविषये न मुहूर्तम् अप्य् अप्रयतः स्यात् । सुगन्धिश् चन्दनाद्यनुलिप्तेन सुरभिताङ्गः । यद् वा गन्धः शीलं सुशीलः स्याद् इति । स्नानशीलो नित्यस्नायी स्यात् । अत्र स्नातकविषये वसिष्ठः ।

	स्नातकानां तु नित्यं स्याद् अन्तर्वासस् तथोत्तरम् ।

	यज्ञोपवीते द्वे यष्टिः सोदकश् च कमण्डलुः ॥ इति ।

मनुः ।

	वैणवीं धारयेद् यष्टिं सोदकं च कमण्डलुम् ।

	यज्ञोपवीतं वेदं च शुभे रौक्मे च कुण्डले ॥ इति ।

वेदो धभमुष्टिः ॥ ९।३ ॥

<details open><summary>विश्वास-प्रस्तुतिः</summary>

सति विभवे न जीर्णमलवद्वासाः स्यात् ॥ ९।४ ॥
</details>

<details><summary>मूलम्</summary>

सति विभवे न जीर्णमलवद्वासाः स्यात् ॥ ९।४ ॥
</details>

विभवे ऽन्यस्य संभवे सति जीर्णं मलवच् च वासो न धारयेत् ॥ ९।४ ॥

<details open><summary>विश्वास-प्रस्तुतिः</summary>

न रक्तम् उल्बणम् अन्यधृतं वासो बिभृयात् ॥ ९।५ ॥
</details>

<details><summary>मूलम्</summary>

न रक्तम् उल्बणम् अन्यधृतं वासो बिभृयात् ॥ ९।५ ॥
</details>

कुसुम्भादिरागयुक्तम् उल्बणं बहुमूल्यम् अन्यधृतं गुरुवर्जम् अन्यैः पूर्वधृतम् एवाम्विधानि वासांसि न धारयेत् । सति विभव इत्य् अनुवर्तते ॥ ९।५ ॥

<details open><summary>विश्वास-प्रस्तुतिः</summary>

न स्रगुपानहौ ॥ ९।६ ॥
</details>

<details><summary>मूलम्</summary>

न स्रगुपानहौ ॥ ९।६ ॥
</details>

स्रगुपानहाव् अप्य् अन्यधृते न धारयेत् ॥ ९।६ ॥

<details open><summary>विश्वास-प्रस्तुतिः</summary>

निर्णिक्तम् अशक्तौ ॥ ९।७ ॥
</details>

<details><summary>मूलम्</summary>

निर्णिक्तम् अशक्तौ ॥ ९।७ ॥
</details>

अन्यस्यालाभो ऽशक्तिः । अशक्ताव् अन्यधृतं वासः स्रगुपानहौ च निर्णिज्य धारयेत् । तत्र वासोनिर्णेजनम् ऊषरोदके पक्वं कार्यम् ॥ ९।७ ॥

<details open><summary>विश्वास-प्रस्तुतिः</summary>

न रूढश्मश्रुर् अकस्मात् ॥ ९।८ ॥
</details>

<details><summary>मूलम्</summary>

न रूढश्मश्रुर् अकस्मात् ॥ ९।८ ॥
</details>

श्मश्रुग्रहणं नखादीनाम् अप्य् उपलक्षणार्थम् । अकारणान् न रूढश्मश्रुः स्यात् । कारणे सति रूढश्मश्रुः स्यात् । कारणं तु स्मृत्यन्तरे पठितम् ।

	षष्ठाब्दे षोडशाब्दे च विवाहाब्दे तथैव च ।

	अन्तर्वत्न्यां च जायायां क्षौरकर्म विवर्जयेत् ॥ इति ।

वपनस्यापि “गङ्गायां भास्करक्षेत्रे” इत्यादिना चोदितकालत्वात् कथं तर्हि स्यात् । तत्र मनुः” “कॢप्तकेशनखश्मश्रुः” इति कल्पना कर्तनेन समीकरणम् । याज्ञवल्क्यश् च ।

	शुक्लाम्बरधरो नीचकेशश्मरुनखः शुचिः । इति ॥ ९।८ ॥

<details open><summary>विश्वास-प्रस्तुतिः</summary>

नाग्निम् अपश् च युगपद् धारयेत् ॥ ९।९ ॥
</details>

<details><summary>मूलम्</summary>

नाग्निम् अपश् च युगपद् धारयेत् ॥ ९।९ ॥
</details>

एकेन हस्तेनाग्निम् अपरेणापश् च युगपन् न धारयेत् । अत्र व्याघ्रो विशेषम् आह ।

	न धारेयेद् अपश् चाग्निम् अपश् चान्नं तथैव च ।

	युगपत् स्नातको नित्यं तद्भार्यापि तथैव च ॥ इति ॥ ९।९ ॥

<details open><summary>विश्वास-प्रस्तुतिः</summary>

नाञ्जलिना पिबेत् ॥ ९।१० ॥
</details>

<details><summary>मूलम्</summary>

नाञ्जलिना पिबेत् ॥ ९।१० ॥
</details>

यत् किंचित् क्षीरोदकादि पेयम् अञ्जलिना न पिबेत् । संयुक्तौ हस्ताव् अञ्जलिः ॥ ९।१० ॥

<details open><summary>विश्वास-प्रस्तुतिः</summary>

न तिष्ठन्न् उद्धृतोदकेनाचामेत् ॥ ९।११ ॥
</details>

<details><summary>मूलम्</summary>

न तिष्ठन्न् उद्धृतोदकेनाचामेत् ॥ ९।११ ॥
</details>

उद्धृतोदकेन तिष्ठन् नाचामेत् । आसीन एवाचामेत् । उद्धृतोदकेनेति वचनात् तटाकादिषु तीरप्रदेशस्यासुचित्वे जानुदघ्ने जले तिष्ठतो ऽप्य् आचमनम् अप्रतिषिद्धम् । आचारो ऽप्य् एवम् एव शिष्टानाम् ॥ ९।११ ॥

<details open><summary>विश्वास-प्रस्तुतिः</summary>

न शूद्राशुच्येकपाण्यावर्जितेन ॥ ९।१२ ॥
</details>

<details><summary>मूलम्</summary>

न शूद्राशुच्येकपाण्यावर्जितेन ॥ ९।१२ ॥
</details>

शूद्रेण शुचिनाप्य् अस्पृश्यस्पर्शादिदूषितेन द्विजेनाप्य् एकेन पाणिना च यद् आवर्जितं तेनोदकेन नाचामेत् । स्वयं तु वामहस्तावर्जितेनोदकेनाचमनविषय एकपाण्यावर्जितत्वं समानम् इति चेन्, न, हस्तद्वयस्याप्य् आचमनकर्मसंबन्धात् तथा च शिष्टाचारदर्शनात् ॥ ९।१२ ॥

<details open><summary>विश्वास-प्रस्तुतिः</summary>

न वाय्वग्निविप्रादित्यापो देवता गाश् च प्रति पश्यन् वा  
मूत्रपुरीषामेध्यान् व्युदस्येत् ॥ ९।१३ ॥
</details>

<details><summary>मूलम्</summary>

न वाय्वग्निविप्रादित्यापो देवता गाश् च प्रति पश्यन् वा  
मूत्रपुरीषामेध्यान् व्युदस्येत् ॥ ९।१३ ॥
</details>

अप्शब्दान्ते द्वन्द्व आर्षत्वात् समासान्तो न कृतः । अनित्याः समासान्ता इति केषांचित् पक्षः । देवताः प्रतिमाः । वाय्वादीन् प्रति मूत्रादीनि न व्युदस्येत् पश्यन् वा न कुर्याद् इति प्रतिपश्यन् वेत्य् अर्थः । प्रति न कुर्याद् इत्य् आभिमुख्यवर्जनम् । पश्यन् न कुर्याद् इति नियमाद् आभिमुख्ये सत्य् अप्य् अनवलोकनम् । मूत्रपुरीषयोः पृथग् उपादानाद् अमेध्यशब्देन निष्ठीवनोच्छिष्टादि विवक्षितम् । तर्ह्य् अमेध्यशब्देनैवालम् । मूत्रपुरीषग्रहणं तु तयोर् अतिशयेन वर्जनार्थम् ॥ ९।१३ ॥

<details open><summary>विश्वास-प्रस्तुतिः</summary>

नैता देवताः प्रति पादौ प्रसारयेत् ॥ ९।१४ ॥
</details>

<details><summary>मूलम्</summary>

नैता देवताः प्रति पादौ प्रसारयेत् ॥ ९।१४ ॥
</details>

एता वाय्वाद्या देवताः प्रति पादौ न प्रसारयेत् । पादाव् इत्य् उपलक्षणं पादं च न प्रसारयेत् । गोषु विप्रेषु च देवतापदप्रयोगस् तद्वद् उपचारार्थः ॥ ९।१४ ॥

<details open><summary>विश्वास-प्रस्तुतिः</summary>

न पर्णलोष्टास्वभिर् मूत्रपुरीषापकर्षणं   
कुर्यात् ॥ ९।१५ ॥
</details>

<details><summary>मूलम्</summary>

न पर्णलोष्टास्वभिर् मूत्रपुरीषापकर्षणं   
कुर्यात् ॥ ९।१५ ॥
</details>

न पर्णादिभिर् मूत्रपुरीषयोर् कर्षणम् अपमार्जनं कुर्यात् । अन्यैस् तु कुर्याद् इति ॥ ९।१५ ॥

<details open><summary>विश्वास-प्रस्तुतिः</summary>

न भस्मकेशनखतुषकपालमेधान्य्   
अधितिष्ठेत् ॥ ९।१६ ॥
</details>

<details><summary>मूलम्</summary>

न भस्मकेशनखतुषकपालमेधान्य्   
अधितिष्ठेत् ॥ ९।१६ ॥
</details>

भस्मादीनि नाक्रामेत् । तुषा व्रीह्यादीनां त्वचः । अन्ये प्रसिद्धाः । तेषाम् उपरि न तिष्ठेत् । अधितिष्ठेद् इत्य् अनेन यादृच्छिकस्पर्शमात्रे न दोषः ॥ ९।१६ ॥

<details open><summary>विश्वास-प्रस्तुतिः</summary>

न म्लेच्छाशुच्यधामिकैः सह संभाषेत ॥ ९।१७ ॥
</details>

<details><summary>मूलम्</summary>

न म्लेच्छाशुच्यधामिकैः सह संभाषेत ॥ ९।१७ ॥
</details>

वर्णाश्रमधर्मरहिते देशे सिंहलद्वीपादौ ये वसन्ति ते म्लेच्छाः । अशुचय आर्या अपि विहितानि संध्यावन्दनादीनि ये न कुर्वन्ति ते तथोक्ताः । अधार्मिकाः पतितादयस् तैः सह न संभाषेत । संशब्दप्रयोगाद् एव सिद्धे सहग्रहणं तैः सहैककार्यो भूत्वा न संभाषेतेत्य् एवमर्थम् । तेन मार्गप्रश्नादौ न दोषः ॥ ९।१७ ॥

<details open><summary>विश्वास-प्रस्तुतिः</summary>

संभाष्य पुण्यकृतो मनसा ध्यायेत् ॥ ९।१८ ॥
</details>

<details><summary>मूलम्</summary>

संभाष्य पुण्यकृतो मनसा ध्यायेत् ॥ ९।१८ ॥
</details>

यदि कारणवशात् तैः सह संभाषेत ततः पुण्यकृतो वसिष्ठादीन् मनसा ध्यायेत् । मनसेति ध्यानस्वभावानुवादः ॥ ९।१८ ॥

<details open><summary>विश्वास-प्रस्तुतिः</summary>

ब्राह्मणेन वा सह संभाषेत ॥ ९।१९ ॥
</details>

<details><summary>मूलम्</summary>

ब्राह्मणेन वा सह संभाषेत ॥ ९।१९ ॥
</details>

प्रकरणाद् ब्राह्मणो ऽपि पुण्यकृद् एव ॥ ९।१९ ॥

<details open><summary>विश्वास-प्रस्तुतिः</summary>

अधेनुं धेनुभव्येति ब्रूयत् ॥ ९।२० ॥
</details>

<details><summary>मूलम्</summary>

अधेनुं धेनुभव्येति ब्रूयत् ॥ ९।२० ॥
</details>

धेनुः पयस्विनी गौः । अधेनुस् तद्विपरीता । ताम् अपि धेनुभव्येति ब्रूयान् न पुनर् अधेनुर् इति ॥ ९।२० ॥

<details open><summary>विश्वास-प्रस्तुतिः</summary>

अभद्रं भद्रम् इति ॥ ९।२१ ॥
</details>

<details><summary>मूलम्</summary>

अभद्रं भद्रम् इति ॥ ९।२१ ॥
</details>

अभद्रम् अपि वस्तु भद्रम् इत्य् एव ब्रूयत् ॥ ९।२१ ॥

<details open><summary>विश्वास-प्रस्तुतिः</summary>

कपालं भगालम् इति ॥ ९।२२ ॥
</details>

<details><summary>मूलम्</summary>

कपालं भगालम् इति ॥ ९।२२ ॥
</details>

कपालं ब्रुवन् भगालम् इति ब्रूयात् ॥ ९।२२ ॥

<details open><summary>विश्वास-प्रस्तुतिः</summary>

मणिधनुर् इतीन्द्रधनुः ॥ ९।२३ ॥
</details>

<details><summary>मूलम्</summary>

मणिधनुर् इतीन्द्रधनुः ॥ ९।२३ ॥
</details>

इन्द्रधनुर् इति ब्रुवन् मणिधनुर् इति ब्रूयात् ॥ ९।२३ ॥

<details open><summary>विश्वास-प्रस्तुतिः</summary>

गां धयन्तीं परस्मै नाचक्षीत ॥ ९।२४ ॥
</details>

<details><summary>मूलम्</summary>

गां धयन्तीं परस्मै नाचक्षीत ॥ ९।२४ ॥
</details>

धेट् पाने । व्यत्ययेनायं कर्मणि कर्तृप्रत्ययः । वत्सेन धीयमानां गां परस्मै स्वामिने न ब्रूयात् । यस्य हविषे वत्सा अपाकृता धयेयुर् इत्यादिके निमित्ते त्व् आख्यातव्यम् एव “संसृष्टां च वत्सेन” [आप्ध् १।३१।१०] इत्य् आपस्तम्बीये विशेषात् ॥ ९।२४ ॥

<details open><summary>विश्वास-प्रस्तुतिः</summary>

न चैनां वरयेत् ॥ ९।२५ ॥
</details>

<details><summary>मूलम्</summary>

न चैनां वरयेत् ॥ ९।२५ ॥
</details>

न च स्वयम् अप्य् एनां वारयेद् इति ॥ ९।२५ ॥

<details open><summary>विश्वास-प्रस्तुतिः</summary>

न मिथुनी भूत्वा शौचं प्रति विलम्बेत ॥ ९।२६ ॥
</details>

<details><summary>मूलम्</summary>

न मिथुनी भूत्वा शौचं प्रति विलम्बेत ॥ ९।२६ ॥
</details>

मिथुनीभूय श्त्रियम् उपगम्य शौचं प्रति न विलम्बेत । तत्क्षण एव कुर्यत् । शौचं त्व् आपस्तम्बेनाभिहितम्: “उदकोपस्पर्शनम् अपि वा लेपान् प्रक्षाल्याचम्य प्रोक्षणम् अङ्गानाम्” इति [आप्ध् २।१२३; २।२।१] ॥ ९।२६ ॥

<details open><summary>विश्वास-प्रस्तुतिः</summary>

न च तस्मिन् शयने स्वाध्यायम् अधीयीत ॥ ९।२७ ॥
</details>

<details><summary>मूलम्</summary>

न च तस्मिन् शयने स्वाध्यायम् अधीयीत ॥ ९।२७ ॥
</details>

यस्मिन् मिथुनम् आचरितम् ॥ ९।२७ ॥

<details open><summary>विश्वास-प्रस्तुतिः</summary>

न चापररात्रम् अधीत्य पुनः प्रतिसंविशेत् ॥ ९।२८ ॥
</details>

<details><summary>मूलम्</summary>

न चापररात्रम् अधीत्य पुनः प्रतिसंविशेत् ॥ ९।२८ ॥
</details>

यः पूर्वरात्रे सुप्त्वापररात्र उत्थायाधीते । न स पुनः प्रतिसंविशेत् । कालदैर्<u>घ्ये</u> सति पुनर् न स्वप्याच् छेषां रात्रिं जागृयाद् एवेति । पुनर्ग्रहणात् पूर्वरात्रे ऽसुप्तस्य स्वापे न दोषः ॥ ९।२८ ॥

<details open><summary>विश्वास-प्रस्तुतिः</summary>

नाकल्पां नारीम् अभिरमेत् ॥ ९।२९ ॥
</details>

<details><summary>मूलम्</summary>

नाकल्पां नारीम् अभिरमेत् ॥ ९।२९ ॥
</details>

अकल्पां रोगादिनास्वस्थां नारीं नाभिरमेत् । नानया मिथुनी भवेत् ॥ ९।२९ ॥

<details open><summary>विश्वास-प्रस्तुतिः</summary>

न रजस्वलाम् ॥ ९।३० ॥
</details>

<details><summary>मूलम्</summary>

न रजस्वलाम् ॥ ९।३० ॥
</details>

रजस्वलाम् अपि नारीं नाभिरमयेत् । उदक्यागमने त्रिरात्रम् इति प्रायश्चित्तं वक्ष्यति तेनैव सिद्धे वचनम् इदं त्रिरात्राद् ऊर्ध्वम् अप्य् अनिवृत्ते रजसि गमनप्रतिषेधार्थम् ॥ ९।३० ॥

<details open><summary>विश्वास-प्रस्तुतिः</summary>

न चैनां श्लिष्येन् न कन्याम् ॥ ९।३१ ॥
</details>

<details><summary>मूलम्</summary>

न चैनां श्लिष्येन् न कन्याम् ॥ ९।३१ ॥
</details>

एनां रजस्वलां कन्याम् अनूढाम् अपि न श्लिष्येन् नालिङ्गेत् ॥ ९।३१ ॥

<details open><summary>विश्वास-प्रस्तुतिः</summary>

अग्निमुखोपधमनविगृह्यवादबहिर्गन्धमाल्य-धारणपापीयसावलेखनभार्ययासहभोजनाञ्जन्त्य्-  
	अवेषणकुद्वारप्रवेशनपादपादधावनासन्दीस्थ-  
  	भोजननदीबाहुतरणवृक्षविषमारोहणावरोहण-  
  प्राणव्यायच्छनानि वर्जयेत् ॥ ९।३२ ॥
</details>

<details><summary>मूलम्</summary>

अग्निमुखोपधमनविगृह्यवादबहिर्गन्धमाल्य-धारणपापीयसावलेखनभार्ययासहभोजनाञ्जन्त्य्-  
	अवेषणकुद्वारप्रवेशनपादपादधावनासन्दीस्थ-  
  	भोजननदीबाहुतरणवृक्षविषमारोहणावरोहण-  
  प्राणव्यायच्छनानि वर्जयेत् ॥ ९।३२ ॥
</details>

उपधमनम् उपध्मानं नाग्निं मुखेनोपधमयेन् न ज्वलयेत् । विगृह्यवादो वाक्कलहः । गन्धमाल्ययोर् बहिर्धारणं प्रकाशधारणम् इति । “अनाविःस्रगनुलेपनः” स्याद् इत्य् आपस्तम्बः [आप्ध् १।३२।५] । पापीयसावलेखनम् अशुचिना काष्ठादिना शिरःप्रभृतेः कण्डूयनं तृतीयाया अलुक्छान्दसः । भार्यया सह भोजनं भार्यया सहैकस्मिन् भाजने भोजनम् । केषुचिद् देशेष्व् आचारात् प्राप्तौ सत्यां निषेधः । <u>अन्ये</u> त्व् एकस्मिन् काले भोजनं सहभोजनम् इच्छन्ति । अञ्जन्त्यवेक्षणम् । अञ्जन्ती तैनाभ्यङ्गं कुर्वत्य् अञ्जनादिभिर् अलंक्रियमाणा वा तस्या अवेक्षणं तच् च भार्याविषयम् इत्य् <u>एके</u> । स्त्रीमात्रविषयम् इत्य् <u>अन्ये</u> । कुद्वारप्रवेशनं द्वारव्यतिरिक्तप्रदेशेन देवालयगृहादेः प्रवेशनम् अप्रसिद्धमार्गेण नगरग्रामादेः प्रवेशनम् इति । यथा च आपस्तम्बः: “न कुसृत्या ग्रामं प्रविशेद् यदि प्रविशेन् नमो रुद्राय वास्तोष्पतय इत्य् एताम् ऋचं जपेद् अन्यां वा रौद्रीम्” इति [आप्ध् १।३१।२१] । पादपादधावनं पादेन पादप्रक्षालनम् । श्सन्दीस्थभोजनम्, आसन्दी पीठिका तत्रस्थस्यान्नस्य भोजनम् आसन्दीस्थभोजनम् । यद् वा यत्रासीनो भुङ्क्ते तत्रासने भोजनपात्रं निधाय यद् भोजनं तद् वा । नदीबाहुतरणं बाहुभ्यां नद्यास्तरणं पारगमनम् । बाहुतरनात् प्लवादौ न दोषः । नदीग्रहणं तडागादीनाम् अप्य् उपलक्षणम् । वृक्षविषमारोहणावरोहणे वृक्षस्यारोहणं विषमस्य कूपादेर् अवरोहणं च । वृक्षविषमग्रहणेनात्युन्नतनिम्नस्थलं लक्ष्यते । प्राणव्यायच्छनं प्रानोपरोध्युल्लङ्घनजलयन्त्राद्यधिरोहणम् । एतान्य् अग्निमुखोपधमनादीनि वर्जयेत् ॥ ९।३२ ॥

<details open><summary>विश्वास-प्रस्तुतिः</summary>

न संदिग्धांं नावम् अधिरोहेत् ॥ ९।३३ ॥
</details>

<details><summary>मूलम्</summary>

न संदिग्धांं नावम् अधिरोहेत् ॥ ९।३३ ॥
</details>

पारगमने संदिग्धाम् असमर्थां नावं नाधितिष्थेत् ॥ ९।३३ ॥

प्रतिपदपाठस्याशक्यत्वात् संक्षिप्याह ।

<details open><summary>विश्वास-प्रस्तुतिः</summary>

सर्वत एवात्मानं गोपायेत् ॥ ९।३४ ॥
</details>

<details><summary>मूलम्</summary>

सर्वत एवात्मानं गोपायेत् ॥ ९।३४ ॥
</details>

सर्वेभ्य उपायेभ्य आत्मानं रक्षयेत् । एको न गच्छेद् अध्वानम् इत्यादिभ्यः ॥ ९।३४ ॥

<details open><summary>विश्वास-प्रस्तुतिः</summary>

न प्रावृत्य शिरो ऽहनि पर्यटेत् ॥ ९।३५ ॥
</details>

<details><summary>मूलम्</summary>

न प्रावृत्य शिरो ऽहनि पर्यटेत् ॥ ९।३५ ॥
</details>

प्रावृत्याशिरसो दिवा चङ्ग्रमणप्रतिषेधः । आसीनस्य यथारुचि । मार्गे वर्षातपादिबाधे प्रावृत्यापि चङ्क्रमणे न दोषः । “सर्वत एवात्मानं गोपायेत्” इत्य् उक्तत्वात् । ९।३५ ॥

<details open><summary>विश्वास-प्रस्तुतिः</summary>

प्रावृत्य रात्रौ ॥ ९।३६ ॥
</details>

<details><summary>मूलम्</summary>

प्रावृत्य रात्रौ ॥ ९।३६ ॥
</details>

रात्रौ तु शिरः प्रावृत्यैव पर्यटेत् ॥ ९।३६ ॥

<details open><summary>विश्वास-प्रस्तुतिः</summary>

मूत्रोच्चारे च ॥ ९।३७ ॥
</details>

<details><summary>मूलम्</summary>

मूत्रोच्चारे च ॥ ९।३७ ॥
</details>

मूत्रणं मूत्र उच्चारः पुरीषकर्म तयोः समाहारद्वन्द्वः । तत्र च शिरः प्रावृत्य प्रावृतशिराः कर्म कुर्याद् इति शेषः ॥ ९।३७ ॥

<details open><summary>विश्वास-प्रस्तुतिः</summary>

न भूमाव् अनन्तर्धाय ॥ ९।३८ ॥
</details>

<details><summary>मूलम्</summary>

न भूमाव् अनन्तर्धाय ॥ ९।३८ ॥
</details>

मूत्रपुरीषकर्मणी भूमौ तृणादिभिर् अन्तर्धायैव कुर्यात् । “अयज्ञियैस् तृणैः” इति स्मृत्यन्तरे ॥ ९।३८ ॥

<details open><summary>विश्वास-प्रस्तुतिः</summary>

नाराच् चावसथात् ॥ ९।३९ ॥
</details>

<details><summary>मूलम्</summary>

नाराच् चावसथात् ॥ ९।३९ ॥
</details>

आवसथो गृहम् । तत्समीपे न कुर्यात् ॥ ९।३९ ॥

<details open><summary>विश्वास-प्रस्तुतिः</summary>

न भस्मकरीषकृष्टच्छायापथिकाम्येषु ॥ ९।४० ॥
</details>

<details><summary>मूलम्</summary>

न भस्मकरीषकृष्टच्छायापथिकाम्येषु ॥ ९।४० ॥
</details>

करीषं गोमयम् । छायोपजीव्याः पथिकादयो यत्र विशाम्यन्ति । काम्यं कमनीयः प्रदेशः । भस्मादिष्व् एतेषु मूत्रपुरीषकर्मणी न कुर्यात् ॥ ९।४० ॥

<details open><summary>विश्वास-प्रस्तुतिः</summary>

उभे मूत्रपुरीषे तु दिवा कुर्याद् उदङ्मुखः ॥ ९।४१ ॥
</details>

<details><summary>मूलम्</summary>

उभे मूत्रपुरीषे तु दिवा कुर्याद् उदङ्मुखः ॥ ९।४१ ॥
</details>

मूत्रपुरीषे दिवा चेद् उदङ्मुख एव कुर्यात् ॥ ९।४१ ॥

<details open><summary>विश्वास-प्रस्तुतिः</summary>

संध्ययोश् च ॥ ९।४२ ॥
</details>

<details><summary>मूलम्</summary>

संध्ययोश् च ॥ ९।४२ ॥
</details>

उदङ्मुखः कुर्याद् इति ॥ ९।४२ ॥

<details open><summary>विश्वास-प्रस्तुतिः</summary>

रात्रौ दक्षिणामुखः ॥ ९।४३ ॥
</details>

<details><summary>मूलम्</summary>

रात्रौ दक्षिणामुखः ॥ ९।४३ ॥
</details>

स्पष्टम् ॥ ९।४३ ॥

<details open><summary>विश्वास-प्रस्तुतिः</summary>

पालाशम् आसनं पादुके दन्तधावनम् इति च   
वर्जयेत् ॥ ९।४४ ॥
</details>

<details><summary>मूलम्</summary>

पालाशम् आसनं पादुके दन्तधावनम् इति च   
वर्जयेत् ॥ ९।४४ ॥
</details>

इतिकारा[दा]द्यर्थाद् यच् चान्यद् एवं युक्तम् रथादि तद् अपि पालाशं वर्जयेत् । अत्र पठन्ति ।

	आसनं शयनं यानं गृहोपकरणं तथा ।

	वर्जयेत् पादुकां चैव पालाशं दन्तधावनम् ॥ इति ॥ ९।४४ ॥

<details open><summary>विश्वास-प्रस्तुतिः</summary>

सोपानत्करश्चासनाभिवादननमस्कारान्   
वर्जयेत् ॥ ९।४५ ॥
</details>

<details><summary>मूलम्</summary>

सोपानत्करश्चासनाभिवादननमस्कारान्   
वर्जयेत् ॥ ९।४५ ॥
</details>

अभिवादनं पूर्वोक्तम्, नमस्कारो देवताप्रणामः । अभिवादनादीनि सोपानत्को न कुर्यात् । उपानद्ग्रहणं पादुकादेर् अप्य् उपलक्षणम् ॥ ९।४५ ॥

<details open><summary>विश्वास-प्रस्तुतिः</summary>

न पूर्वाह्णमध्यंदिनापराह्णान् अफलान् कुर्याद्   
यथाशक्ति धर्मार्थकामेभ्यः ॥ ९।४६ ॥
</details>

<details><summary>मूलम्</summary>

न पूर्वाह्णमध्यंदिनापराह्णान् अफलान् कुर्याद्   
यथाशक्ति धर्मार्थकामेभ्यः ॥ ९।४६ ॥
</details>

तृतीयार्थे चतुर्थी पञ्चमी वा । पूर्वाह्णादीन् अह्नस् त्रीन् भागान् धर्मादिभिस् त्रिभिर् यथाशक्त्य् अफलान् न कुर्यात् किं तर्हि सफलान् एव कुर्याद् यथासंख्यम् ॥ ९।४६ ॥

<details open><summary>विश्वास-प्रस्तुतिः</summary>

तेषु तु धर्मोत्तरः स्यात् ॥ ९।४७ ॥
</details>

<details><summary>मूलम्</summary>

तेषु तु धर्मोत्तरः स्यात् ॥ ९।४७ ॥
</details>

तुशब्दो ऽनवस्थां परिहरति । तेषु धर्मार्थकामेषु धर्मोत्तरः स्याद् धर्मप्रधानः स्यात् । धर्माविरोधेनार्थकामौ सेवेतेति । तथा च मनुः ।

	परित्यजेद् अर्थकामौ यौ स्यातां धर्मवर्जितौ ॥ इति ॥ ९।४७ ॥

<details open><summary>विश्वास-प्रस्तुतिः</summary>

न नग्नां परयोषितम् ईक्षेत ॥ ९।४८ ॥
</details>

<details><summary>मूलम्</summary>

न नग्नां परयोषितम् ईक्षेत ॥ ९।४८ ॥
</details>

परा चासौ योषिच् च परयोषित् । अन्यथा विधवानूढावेश्यादयो न स्युः ताम् नग्नां सतीं नेक्षेत ॥ ९।४८ ॥

<details open><summary>विश्वास-प्रस्तुतिः</summary>

न पदासनम् आकर्षेत् ॥ ९।४९ ॥
</details>

<details><summary>मूलम्</summary>

न पदासनम् आकर्षेत् ॥ ९।४९ ॥
</details>

पादेनासनम् आत्मसमीपं न प्रापयेत् ॥ ९।४९ ॥

<details open><summary>विश्वास-प्रस्तुतिः</summary>

न शिश्नोदरपाणिपादवाक्चक्षुश् चापलानि कुर्यात् ॥ ९।५० ॥
</details>

<details><summary>मूलम्</summary>

न शिश्नोदरपाणिपादवाक्चक्षुश् चापलानि कुर्यात् ॥ ९।५० ॥
</details>

चापलशब्दः प्रत्येकं संबध्यते । शिश्नचापलम् अकाले मैथुनेच्छा । उदरचापलं सर्वदा बिभक्षयिषा । पाणिचापलं शिल्पकर्मशिक्षाभिलाषः । पादचापलं पर्यटनम् । वाक्चापलं “नापृष्टः कस्यचिद् ब्रूयान् न चान्यायेन पृच्छतः” [म्ध् २।११०] इत्य् एतद् अतिक्रमेण व्यवहारः । चक्षुश्चापलं नृत्यादिदिदृक्षा । एतानि न कुर्यात् ॥ ९।५० ॥

<details open><summary>विश्वास-प्रस्तुतिः</summary>

छेदनभेदनविलेखनविमर्दनावस्फोटनानि  
नाकस्मात् कुर्यात् ॥ ९।५१ ॥
</details>

<details><summary>मूलम्</summary>

छेदनभेदनविलेखनविमर्दनावस्फोटनानि  
नाकस्मात् कुर्यात् ॥ ९।५१ ॥
</details>

छेदनं तृणादीनाम् । भेदनं घटादेः । विलेखनं कुड्यभूम्यादौ नखादिभिर् विलेखनम् । विमर्दनं लोष्टादीनां चूर्णीकरणम् । अवस्फोटनम् अङ्गुलीनां सशब्दं प्रसारणम् । एतद् अकस्मान् न कुर्यात् । कारणे त्व् अवस्फोटनादिषु न दोषः । छेदनादिष्व् अपि यथासंभवं मृग्यम् ॥ ९।५१ ॥

<details open><summary>विश्वास-प्रस्तुतिः</summary>

नोपरि वत्सतन्तीं गच्छेत् ॥ ९।५२ ॥
</details>

<details><summary>मूलम्</summary>

नोपरि वत्सतन्तीं गच्छेत् ॥ ९।५२ ॥
</details>

वत्सबन्धनी रज्जुर् वत्सतन्ती । ताम् उपरि न गच्छेत् । वत्सशब्दो गोजातेर् उपलक्षणम् ॥ ९।५२ ॥

<details open><summary>विश्वास-प्रस्तुतिः</summary>

न कुलंकुलः स्यात् ॥ ९।५३ ॥
</details>

<details><summary>मूलम्</summary>

न कुलंकुलः स्यात् ॥ ९।५३ ॥
</details>

कुलम् एव कुलं यस्य स कुलंकुलः । छान्दसो मुमागमः । एवंविधो न स्यात् । अन्यत्र गमने ऽध्ययनादिलाभे सति स्वकुल एव न तिष्ठेद् इति । <u>अपर</u> आह – कुलात् कुलान्तरगामी कुलंकुलो दत्तादिरूपेण तथाविधो न स्यात् । स्वसूत्रपरित्यागेन परसूत्रं न भजेद् इति । तत्र स्मृत्यन्तरम् ।

	यः स्वसूत्रं परित्यज्य परसूत्रं निषेवते ।

	शाखारण्डः स विज्ञेयः सर्वकर्मबहिष्कृतः ॥ इति ॥ ९।५३ ॥

<details open><summary>विश्वास-प्रस्तुतिः</summary>

न यज्ञम् अवृतो गच्छेत् ॥ ९।५४ ॥
</details>

<details><summary>मूलम्</summary>

न यज्ञम् अवृतो गच्छेत् ॥ ९।५४ ॥
</details>

अवृतो ऽनुपामन्त्रितो यज्ञं न गच्छेत् ॥ ९।५४ ॥

<details open><summary>विश्वास-प्रस्तुतिः</summary>

दर्शनाय तु कामम् ॥ ९।५५ ॥
</details>

<details><summary>मूलम्</summary>

दर्शनाय तु कामम् ॥ ९।५५ ॥
</details>

अवृतो ऽपि कामं दर्शनाय यज्ञं गच्छेत् । न त्व् आर्त्विज्यादिलिप्सया ॥ ९।५५ ॥

<details open><summary>विश्वास-प्रस्तुतिः</summary>

न भक्षान् उत्सङ्गे भक्षयेत् ॥ ९।५६ ॥
</details>

<details><summary>मूलम्</summary>

न भक्षान् उत्सङ्गे भक्षयेत् ॥ ९।५६ ॥
</details>

भक्षाः पृथुकादयस् तान् उत्सङ्गे कृत्वा न बक्षयेत् ॥ ९।५७ ॥

<details open><summary>विश्वास-प्रस्तुतिः</summary>

न रात्रौ प्रेष्याहृतम् ॥ ९।५७ ॥
</details>

<details><summary>मूलम्</summary>

न रात्रौ प्रेष्याहृतम् ॥ ९।५७ ॥
</details>

रात्रौ प्रेष्येण किंकरेण यद् आनीतं तद् यत् किंच्द् अपि न भक्षयेत् । न भक्षान् एव, एकवचननिर्देशात् ॥ ९।५७ ॥

<details open><summary>विश्वास-प्रस्तुतिः</summary>

उद्धृतस्नेहविलपनपिण्याकमथितप्रभृतीनि  
चात्तवीर्याणि नाश्नीयात् ॥ ९।५८ ॥
</details>

<details><summary>मूलम्</summary>

उद्धृतस्नेहविलपनपिण्याकमथितप्रभृतीनि  
चात्तवीर्याणि नाश्नीयात् ॥ ९।५८ ॥
</details>

आत्तवीर्याण्य् उपात्तसारांशानि नाश्नीयात् । कानि पुनस् तानि तेषाम् उदाहरणप्रपञ्चः । उद्धृतस्नेहे उपात्ताग्रमण्डे दधिपयसी । बिलपनं नवनीतमलम् । यन्त्रे पीडितानां तिलानां कल्कः पिण्याकम् । यस्य मथनमात्रं नाम्बुसंसर्गस् तद् अपि मथितम् । यद् आहुर् नैघण्टिकाः:

	तक्रं ह्य् उदश्विन् मथितं पादाम्ब्व् अर्धाम्बु निर्जलम् ॥ इति ।

तच् च द्विविधम्, आत्तनवनीतम् इतरच् च । तत्राप्य् अस्येह ग्रहणं तद् ध्य् आत्तवीर्यस्योदाहरणम् । प्रभृतिग्रहणेन यच् चान्यद् एवंविधं कल्मरूपं तस्य ग्रहणम् । उद्धृतनवनीतं तक्रम् आश्यम् अनाश्यम् इति चिन्त्यम् । आचारस् त्व अशनम् एव । अभक्ष्यप्रकरणे वक्तव्य इह वचनात् स्नातकव्रलोपे यत् प्रायश्चित्तं तद् एवैषम् अशने भवति नाभक्ष्यभक्षणनिमित्तम् ॥ ९।५८ ॥

<details open><summary>विश्वास-प्रस्तुतिः</summary>

सायंप्रातस् त्व् अन्नम् अभिपूजितम् अनिन्दितम्  
भुञ्जीत ॥ ९।५९ ॥
</details>

<details><summary>मूलम्</summary>

सायंप्रातस् त्व् अन्नम् अभिपूजितम् अनिन्दितम्  
भुञ्जीत ॥ ९।५९ ॥
</details>

तुशब्दस् त्व् अवधारणे । सायं रात्रिः प्रातस् अहस् तयोर् द्वयोर् एककालयोर् अशनं भुञ्जीत । नान्तरेति प्राप्तस्य भोजनस्य परिसंख्येयम् । तत्र गुणविधिर् अभिपूजितम् अनिन्दन्न् इति । अभिपूजितं रोचत इति । अनिन्दन् कदन्नत्वादिदोषेणाकुत्सयन् । “सायं प्रातर् अशनान्य् अभिपूजयेत्” [वध् ३।६९] इति वसिष्ठः ॥ ९।५९ ॥

<details open><summary>विश्वास-प्रस्तुतिः</summary>

न कदाचिद् रात्रौ नग्नः स्वपेत् ॥ ९।६० ॥
</details>

<details><summary>मूलम्</summary>

न कदाचिद् रात्रौ नग्नः स्वपेत् ॥ ९।६० ॥
</details>

सुप्ताद् रात्रौ न तु नग्नः स्वपेत् । तद् एवं रात्रौ नग्नस्य स्वापप्रतिषेधो दिवा तु सर्वथेति । कदाचिद् ग्रहणाद् इदं लभ्यते । अन्यथा रात्रौ न नग्नः स्वपेद् इत्य् एव वाच्यं स्यात् ॥ ९।६० ॥

<details open><summary>विश्वास-प्रस्तुतिः</summary>

स्नायाद् वा ॥ ९।६१ ॥
</details>

<details><summary>मूलम्</summary>

स्नायाद् वा ॥ ९।६१ ॥
</details>

न नग्न इत्य् एव । “नग्नो जलं नावतरेत्” इति स्मृत्यन्तरम् ॥ ९।६१ ॥

<details><summary>हरदत्त-प्रस्तावः</summary>

आनन्त्याद् आचाराणां प्रतिपदपाठो न शक्य इति संक्षिप्याह ।
</details>

<details open><summary>विश्वास-प्रस्तुतिः</summary>

यच् चात्मवन्तो वृद्धाः सम्यग् विनीता दम्भलोभ-  
मोहवियुक्ता वेदविद आचक्षते तत् समाचरेत् ॥ ९।६२ ॥
</details>

<details><summary>मूलम्</summary>

यच् चात्मवन्तो वृद्धाः सम्यग् विनीता दम्भलोभ-  
मोहवियुक्ता वेदविद आचक्षते तत् समाचरेत् ॥ ९।६२ ॥
</details>

आत्मवन्तो जितेन्द्रियाः । वृद्धाः परिणतवयसो यौवने विषयवश्यतासंभवात् । सम्यग् विनीता गुरुभिः शिक्षिताः । दम्भो दर्मच्छलेन लोकवञ्चनम् । लोभो ऽन्यायेन परद्रव्यादित्सा । मोहो ऽज्ञानं लोकविरुद्धज्ञानं वा तेन त्यक्ताः । वेदविदः पाठतश् चार्थतश् च वेदानां चोदितारः । अत्र वृद्धा इति विशेष्यम् । एवंभूता वृद्धा यद् आचक्षते तत् कर्तव्यम् इति । बहुवचननिर्देशाद् बहूनाम् ऐकमत्ये तद् भवति ॥ ९।६२ ॥

<details open><summary>विश्वास-प्रस्तुतिः</summary>

योगक्षेमार्थम् ईश्वरम् अधिगच्छेत् ॥ ९।६३ ॥
</details>

<details><summary>मूलम्</summary>

योगक्षेमार्थम् ईश्वरम् अधिगच्छेत् ॥ ९।६३ ॥
</details>

अलब्धस्य लाभो योगः । लब्धस्य परिपालनं क्षेम । तदर्थम् ईश्वरं राजानम् अधिगच्छेत् । अधिशब्दप्रयोगाद् अधिर् ऐर्श्वर्य इत्य् अस्माद् अकार्पण्येन स्वतन्तो गच्छेद् इति ॥ ९।६३ ॥

<details open><summary>विश्वास-प्रस्तुतिः</summary>

नान्यम् अन्यत्र देवगुरुधार्मिकेभ्यः ॥ ९।६४ ॥
</details>

<details><summary>मूलम्</summary>

नान्यम् अन्यत्र देवगुरुधार्मिकेभ्यः ॥ ९।६४ ॥
</details>

अन्यं राजव्यतिरिक्तं योगक्षेमसमर्थम् अपि नाधिगच्छेद् इत्य् अनुवादः । देवा इन्द्रादयः । गुरवः पित्रादयः । धार्मिका धर्माचरणशीलाः । एतेभ्यो ऽन्यत्र । एतान् अधिगच्छेद् एवेति ॥ ९।६४ ॥

<details open><summary>विश्वास-प्रस्तुतिः</summary>

प्रभूतैधोदकयवसकुशमाल्योपनिष्क्रमणम्  
	आर्यजनभूयिष्ठम् अनलससमृद्धं   
  धार्मिकाधिष्ठं निकेतन्म् आवसितुं यतेत ॥ ९।६५ ॥
</details>

<details><summary>मूलम्</summary>

प्रभूतैधोदकयवसकुशमाल्योपनिष्क्रमणम्  
	आर्यजनभूयिष्ठम् अनलससमृद्धं   
  धार्मिकाधिष्ठं निकेतन्म् आवसितुं यतेत ॥ ९।६५ ॥
</details>

एधः काष्ठम् उदकं स्नानपानयोग्यं यवसं तृणानि गवार्थम् । कुशाः प्रसिद्धाः । माल्यानि पुष्पाणि देवाद्यर्चनार्थम् । उपनिष्क्रम्यते यत्र तद् उपनिष्क्रमणं बहिरवकाशः संचाराद्यर्थम् । एवमादीनि प्रभूतानि यत्र । आर्यास् त्रैवर्णिकास् त एव जनास् तैर् भूयिष्ठं व्याप्तम् । अलसाः कृत्येषु निरुद्यमास् तद्विपरीता अनलसास् तैर् समृद्धम् । धार्मिका धर्मशीलास् तैर् अधिष्ठातृभिर् अधिष्ठितम् । एवंभूतं निकेतनम् आवसितुं यतेत । एवंभूते स्थाने यत्नेनापि वसेद् इति ॥ ९।६५ ॥

<details open><summary>विश्वास-प्रस्तुतिः</summary>

प्रशस्तमङ्गल्यदेवतायतनचतुष्पदं  
प्रदक्षिणम् आवर्तेत ॥ ९।६६ ॥
</details>

<details><summary>मूलम्</summary>

प्रशस्तमङ्गल्यदेवतायतनचतुष्पदं  
प्रदक्षिणम् आवर्तेत ॥ ९।६६ ॥
</details>

निर्गमनप्रवेशादिषु यथा ते दक्षिणपार्श्वे भवन्ति तथा कुर्याद् इति ॥ ९।६६ ॥

<details open><summary>विश्वास-प्रस्तुतिः</summary>

मनसा वा तत्समग्रम् आचारम् अनुपालयेद्   
आपत्कल्पः ॥ ९।६७ ॥
</details>

<details><summary>मूलम्</summary>

मनसा वा तत्समग्रम् आचारम् अनुपालयेद्   
आपत्कल्पः ॥ ९।६७ ॥
</details>

संभवे तु साक्षाद् अनुष्ठानम् एवेति ॥ ९।६७ ॥

<details open><summary>विश्वास-प्रस्तुतिः</summary>

सत्यधर्मा ॥ ९।६८ ॥
</details>

<details><summary>मूलम्</summary>

सत्यधर्मा ॥ ९।६८ ॥
</details>

सत्यवचनस्वभावः । स्याद् इति वक्xयमाणम् अपेक्षते ॥ ९।६८ ॥

<details open><summary>विश्वास-प्रस्तुतिः</summary>

आर्यवृत्तः ॥ ९।६९ ॥
</details>

<details><summary>मूलम्</summary>

आर्यवृत्तः ॥ ९।६९ ॥
</details>

पूर्वभाषी प्रियंवद इत्याद्यार्याणां वृत्तिम् इव वृत्तं यस्य स तथा । उष्ट्रमुखवन् मध्यमपदलोपः ॥ ९।६९ ॥

<details open><summary>विश्वास-प्रस्तुतिः</summary>

शिष्टाध्यापकः ॥ ९।७० ॥
</details>

<details><summary>मूलम्</summary>

शिष्टाध्यापकः ॥ ९।७० ॥
</details>

सताम् अध्यापयिता न त्व् अयोग्यानाम् ॥ ९।७० ॥

<details open><summary>विश्वास-प्रस्तुतिः</summary>

शौचशिष्टः ॥ ९।७१ ॥
</details>

<details><summary>मूलम्</summary>

शौचशिष्टः ॥ ९।७१ ॥
</details>

शिष्टं शास्त्रविहितं शौचं यस्यास्ति स तथा । निष्ठान् तस्य परनिपातः । शास्त्रविहितेन शौचेन तद्वान् । शौचस्य पुनः पुनर् वचनं तात्पर्यार्थम् ॥ ९।७१ ॥

<details open><summary>विश्वास-प्रस्तुतिः</summary>

श्रुतिनिरतः स्यात् ॥ ९।७२ ॥
</details>

<details><summary>मूलम्</summary>

श्रुतिनिरतः स्यात् ॥ ९।७२ ॥
</details>

वेदाभ्यासरतः ॥ ९।७२ ॥

<details open><summary>विश्वास-प्रस्तुतिः</summary>

नित्यम् अहिंस्रो मृदुर् दृढकारी दमदानशीलः ॥ ९।७३ ॥
</details>

<details><summary>मूलम्</summary>

नित्यम् अहिंस्रो मृदुर् दृढकारी दमदानशीलः ॥ ९।७३ ॥
</details>

नित्यं निमित्ते सत्य् अप्य् अहिंस्रो ऽहिंसाशीलः । मृदुः कृतापराधे ऽपि सहकः । दृढकारी पारब्धस्य समापयिता न प्राक्रमिकः । दम इन्द्रियनिग्रहः । दानं संविभागः । तच्छीलः स्याद् इति सर्वत्रापेक्ष्यते ॥ ९।७३ ॥

<details open><summary>विश्वास-प्रस्तुतिः</summary>

एवमाचारो मातापितरौ पूर्वापरांश् च संबन्धान्  
	दुरितेभ्यो मोक्षयिष्यन् स्नातकः शश्वद् ब्रह्मलोकान्  
  न च्यवते न च्यवते ॥ ९।७४ ॥
</details>

<details><summary>मूलम्</summary>

एवमाचारो मातापितरौ पूर्वापरांश् च संबन्धान्  
	दुरितेभ्यो मोक्षयिष्यन् स्नातकः शश्वद् ब्रह्मलोकान्  
  न च्यवते न च्यवते ॥ ९।७४ ॥
</details>

एवम् उक्तप्रकार आचारो यस्य स एवमाचारः । एवंभूतः स्नातको मातापितरौ पूर्वसंबन्धाः पितामहादयः । अपरसंबन्धाः पुत्रादयः । तांश् च पूर्वापरसंबन्धान् दुरितेभ्यः पापेभ्यो मोक्षयिष्यन् ये पूर्वं भूतास् तांस् तदैव नरकादिभ्यो मोचयति ये तु भविष्यन्तः पुत्रादयस् तांश् च मोक्षयिष्यन् । सप्रत्ययस्यार्थो मृग्यः (?) । मोचयिष्यन् भवति । स एवंभूतः स्नातकः शश्वद् बहुकालं ब्रह्मलोकान् न च्यवते । द्विरुक्तिर् अध्यायसमाप्त्यर्था । पुनःस्नातकग्रहणं स्नातकधर्माणाम् एवैतत् फलं न गृहस्थधर्मसहितानाम् इत्य् एवमर्थम् ॥ ९।७४ ॥

**इति श्रीगौतमीयवृत्तौ हरदत्तविरचितायां मिताक्षरायां**

**नवमो ऽध्यायः**

**प्रथमः प्रश्नः समाप्तः**

**------------------**

**अथ द्वितीयः प्रश्नः**

**[तत्र प्रथमो ऽध्यायः]**

उक्ताः प्रायश आश्रमधर्माः । अथ वर्णधर्मान् आह ।

<details open><summary>विश्वास-प्रस्तुतिः</summary>

द्विजातीनाम् अध्ययनम् इज्या दानम् ॥ १०।१ ॥
</details>

<details><summary>मूलम्</summary>

द्विजातीनाम् अध्ययनम् इज्या दानम् ॥ १०।१ ॥
</details>

यथासंख्यम् अत्र न भवति । उत्तरत्राधिकग्रहणात् तत्रैव वक्तव्यं भविष्यति । अध्ययनं वेदग्रहणाभ्यासरूपम् । इज्या यागो देवपितृपूजा । दानं पात्रे द्रव्यत्यागः । द्विजातीनाम् इति वचनाद् यदा द्विजातयः संपन्नाः कृतोपनयनास् तत आरभैते धर्माः । तेनानुपनीतानां दाने ऽप्य् अधिकारो नास्तीति <u>केचित्</u> । नेति च <u>वयम्</u> । द्विजातीनाम् इत्य् उपलक्षणं येषां द्विजातिर् जन्म तेषाम् इति । तेनानुपनीतस्याप्य् अर्थवतो हितैषिभिः प्रवर्तितस्य दानं भवत्य् एव ॥ १०।१ ॥

<details open><summary>विश्वास-प्रस्तुतिः</summary>

ब्राह्मणस्याधिकाः प्रवचनयाजनप्रतिग्रहाः ॥ १०।२ ॥
</details>

<details><summary>मूलम्</summary>

ब्राह्मणस्याधिकाः प्रवचनयाजनप्रतिग्रहाः ॥ १०।२ ॥
</details>

प्रवचनम् अध्यापनम् । याजनम् आर्त्विज्यम् । प्रतिग्रहः प्रसिद्धः । एते ब्राह्मणस्याधिकाराः पूर्वेभ्यो ऽध्ययनादिभिः । ते चामी च समुच्चिता इत्य् उक्तं भवति । अत्राप्य् अनुपनीतस्यापि प्रतिग्रहो भवति । याजनाध्यापने त्व् असंभवान् न भवतः । ब्राह्मणस्य प्रवचनयाजनप्रतिग्रहा इत्य् एव सिद्धे ऽधिकग्रहणं पूर्वत्र यथासंख्यं मा भूद् इति पूर्वे तावद् अवस्थिताः ॥ १०।२ ॥

<details open><summary>विश्वास-प्रस्तुतिः</summary>

पूर्वेषु नियमस् तु ॥ १०।३ ॥
</details>

<details><summary>मूलम्</summary>

पूर्वेषु नियमस् तु ॥ १०।३ ॥
</details>

नियमो ऽवश्यकर्तव्यता । पूर्वाण्य् अध्ययनादीन्य् अवश्यकर्तव्यानि । अकुर्वन् प्रत्यवैति कुर्वंश् चाभ्युदेति । प्रवचनादीनि तु वृत्त्यर्थानि । अतो ऽकरणे न प्रत्यवायः करणे नाभ्युदयः ॥ १०।३ ॥

<details open><summary>विश्वास-प्रस्तुतिः</summary>

आचार्यज्ञातिप्रियगुरुधनविद्यानियमेषु ब्रह्मणः  
संप्रदानम् अन्यत्र यथोक्तम् ॥ १०।४ ॥
</details>

<details><summary>मूलम्</summary>

आचार्यज्ञातिप्रियगुरुधनविद्यानियमेषु ब्रह्मणः  
संप्रदानम् अन्यत्र यथोक्तम् ॥ १०।४ ॥
</details>

ब्रह्मः वेदः । तस्य संप्रदानं सम्यक् प्रदानम् । “अनुज्ञात उपविशेत्” [ग्ध् १।५५] इत्य् आरभ्य शुश्रूषवो ऽध्याप्या इत्य् उक्तं स यथोको नियमः । तस्माद् अन्यत्र विनापीति तेनाचार्यादिभ्यो ब्रह्म प्रदेयम् इत्य् उच्यते । आचार्य उक्तः । ज्ञातयो भ्रातृपितृव्यादयः । प्रियः सखा । गुरवो मातुलादयः । एतेषु ब्रह्म सम्यक् प्रदेयम् । तथा धनविद्यानियमेषु । धनेन विद्यायाः परिवर्तनं धननियमः । विद्यान्तरेण परिवर्तनं विद्यानियमः । तेष्व् अपि ब्रह्म संप्रदेयम् । धनविद्यानियमो ऽपि योग्यविषय एव । शिष्टाध्यापक इत्य् उक्तत्वात् । न च तस्याप्य् अयम् अपवादः । यथावद् ग्रहणविधिनाध्ययनम् उक्तं तस्यैवायम् अपवाद इति ॥ १०।४ ॥

<details open><summary>विश्वास-प्रस्तुतिः</summary>

कृषिवाणिज्ये वास्वयंकृते ॥ १०।५ ॥
</details>

<details><summary>मूलम्</summary>

कृषिवाणिज्ये वास्वयंकृते ॥ १०।५ ॥
</details>

कृषिः कर्षणेन सस्योत्पादनं वाणिज्या क्रयविक्रयव्यवहारः । ते च ब्राह्मणस्याधिके यद्य् अस्वयंकृते । अन्येन कारयितुं शक्येते ॥ १०।५ ॥

<details open><summary>विश्वास-प्रस्तुतिः</summary>

कुसीदं च ॥ १०।६ ॥
</details>

<details><summary>मूलम्</summary>

कुसीदं च ॥ १०।६ ॥
</details>

कुसीदम् उपचयार्थो धनप्रयोगः । तद् अप्य् अस्वयंकृतं चेद् ब्राह्मणस्याधिकम् ॥ १०।६ ॥

<details open><summary>विश्वास-प्रस्तुतिः</summary>

राज्ञो ऽधिकं रक्षणं सर्वभूतानाम् ॥ १०।७ ॥
</details>

<details><summary>मूलम्</summary>

राज्ञो ऽधिकं रक्षणं सर्वभूतानाम् ॥ १०।७ ॥
</details>

राज्ञो ऽभिषिक्तस्य सर्वभूतानां रक्षणम् अधिकम् । सर्वग्रहणात् स्थावरादीनाम् अप्य् अश्वत्थादीनां छेदननिरोधेन ॥ १०।७ ॥

<details open><summary>विश्वास-प्रस्तुतिः</summary>

न्याय्यदण्डत्वम् ॥ १०।८ ॥
</details>

<details><summary>मूलम्</summary>

न्याय्यदण्डत्वम् ॥ १०।८ ॥
</details>

न्यायाद् अनपेतो न्याय्यः शास्त्राविरुद्धो दण्डो यस्य तद्भावो न्याय्यदण्डत्वम् । <u>न्यायदण्डत्वम्</u> इत्य् अपि पाठ एष एवार्थः । स च राज्ञो धर्मः । रागद्वेषादिना न न्यूनाधिकदण्डः स्याद् इति ॥ १०।८ ॥

<details open><summary>विश्वास-प्रस्तुतिः</summary>

बिभृयाद् ब्राह्मणाञ् श्रोत्रियान् ॥ १०।९ ॥
</details>

<details><summary>मूलम्</summary>

बिभृयाद् ब्राह्मणाञ् श्रोत्रियान् ॥ १०।९ ॥
</details>

श्रोत्रिया अधीतवेदास् तान् ब्राह्मणान् अन्नादिदानेन बिभृयात् ॥ १०।९ ॥

<details open><summary>विश्वास-प्रस्तुतिः</summary>

निरुत्साहांश् च ब्राह्मणान् ॥ १०।१० ॥
</details>

<details><summary>मूलम्</summary>

निरुत्साहांश् च ब्राह्मणान् ॥ १०।१० ॥
</details>

जीवनार्थम् उत्साहं कर्तुम् असमर्था निरुत्साहास् तान् ब्राह्मणान् अपि बिभृयात् । किं पुनर् ब्राह्मणान् । पूर्वसूत्रे सर्जने समर्थान् अपि श्रोत्रियान् समम् आहूय बिभृयाद् इति ॥ १०।१० ॥

<details open><summary>विश्वास-प्रस्तुतिः</summary>

अकरांश् च ॥ १०।११ ॥
</details>

<details><summary>मूलम्</summary>

अकरांश् च ॥ १०।११ ॥
</details>

ये पूर्वैर् दत्ता अकरा ब्राह्मणादिभ्यस् तांश् च यथापूर्वं बिभृयाद् बाधकादिनिरासेन । स्वयं च नापूर्वं करम् उत्पादयेद् इति ॥ १०।११ ॥

<details open><summary>विश्वास-प्रस्तुतिः</summary>

उपकुर्वाणांश् च ॥ १०।१२ ॥
</details>

<details><summary>मूलम्</summary>

उपकुर्वाणांश् च ॥ १०।१२ ॥
</details>

आधीयाना [अधी-?] ब्रह्मचारिण उपकुर्वाणास् तांश् च बिभृयाद् अन्नादिदानेन । यद्य् अर्थिनः स्वयं जीवितवन्तो वनसूकरादिव्यावर्तनेन । <u>अपर</u> आह – उपकुर्वाणा लोकोपकुर्वाणा वैद्यादय इति ॥ १०।१२ ॥

<details open><summary>विश्वास-प्रस्तुतिः</summary>

योगश् च विजये ॥ १०।१३ ॥
</details>

<details><summary>मूलम्</summary>

योगश् च विजये ॥ १०।१३ ॥
</details>

योग उपायो विजयविशयश् च योगः कार्यः । अयम् अपि राज्ञो ऽधिको धर्म इति ॥ १०।१३ ॥

<details open><summary>विश्वास-प्रस्तुतिः</summary>

भये विशेषेण ॥ १०।१४ ॥
</details>

<details><summary>मूलम्</summary>

भये विशेषेण ॥ १०।१४ ॥
</details>

अन्याभिभवादिनिमित्ते विशेषेण योगः कार्यः ॥ १०।१४ ॥

<details open><summary>विश्वास-प्रस्तुतिः</summary>

चर्या च रथधनुभ्याम् ॥ १०।१५ ॥
</details>

<details><summary>मूलम्</summary>

चर्या च रथधनुभ्याम् ॥ १०।१५ ॥
</details>

चरणं चर्या । बहिःप्रदेशे चरन् रथम् आरूढो धनुर्हस्तश् च चरेत् । रथग्रहणं हस्त्यश्वादेर् उपलक्षणं धनुर्ग्रहणं च खड्गादेः ॥ १०।१५ ॥

<details open><summary>विश्वास-प्रस्तुतिः</summary>

संग्रामे संस्थानम् अनिवृत्तिश् च ॥ १०।१६ ॥
</details>

<details><summary>मूलम्</summary>

संग्रामे संस्थानम् अनिवृत्तिश् च ॥ १०।१६ ॥
</details>

संग्रामो युद्धं तत्र संस्थानं प्राणात्ययः । निवृत्तिः पलायनं तदभावो ऽनिवृत्तिः । एतौ च राज्ञो ऽधिकौ धर्मौ ॥ १०।१६ ॥

<details open><summary>विश्वास-प्रस्तुतिः</summary>

न दोषो हिंसायाम् आहवे ॥ १०।१७ ॥
</details>

<details><summary>मूलम्</summary>

न दोषो हिंसायाम् आहवे ॥ १०।१७ ॥
</details>

यत्र परस्परम् आह्वयन्ते स आहवः । तादृशे युद्धे शत्रूणां हिंसायाम् अपि न दोषः । नित्यम् अहिंस्र इत्य् अस्यायम् अपवादः ॥ १०।१७ ॥

<details open><summary>विश्वास-प्रस्तुतिः</summary>

अन्यत्र व्यश्वसारथ्यायुधकृताञ्जलिप्रकीर्णकेश-  
	पराङ्मुखोपविष्टस्थलवृक्षाधिरूढदूतगो-  
  ब्राःमणवादिभ्यः ॥ १०।१८ ॥
</details>

<details><summary>मूलम्</summary>

अन्यत्र व्यश्वसारथ्यायुधकृताञ्जलिप्रकीर्णकेश-  
	पराङ्मुखोपविष्टस्थलवृक्षाधिरूढदूतगो-  
  ब्राःमणवादिभ्यः ॥ १०।१८ ॥
</details>

विशब्दश् च त्रिभिः संबध्यते । व्यश्वो विसारथिर् व्यायुध इति । यस्याश्वो हतः स व्यश्वः । यस्य सारथिर् हतः स विसारथिः । यस्यायुधं कृत्तं पतितं वा स व्यायुधः । कृताञ्जलिर् भयेन । प्रकीर्णकेशः केशान् अपि नियन्तुम् अक्षमः । पराङ्मुखो भयेन पृष्ठीकृत्य पलायमानः । उपविष्टः पलायितुम् अप्य् असमर्थ आसीनः । स्थलवृक्षाधिरूढः । स्थलम् उन्नतप्रदेशस् तम् वृक्षं वारूढः । दूतो वार्ताहरः । गौर् अस्मि ब्राह्मणो ऽस्मीति ये वदन्ति ते गोब्राह्मणवादिनः । एतेभ्यो ऽन्यत्राहवे हिंसायां न दोषः । एतेषु दोष इति ॥ १०।१८ ॥

<details open><summary>विश्वास-प्रस्तुतिः</summary>

क्षत्रियश् चेद् अन्यस् तम् उपजीवेत् तद्वृत्त्या ॥ १०।१९ ॥
</details>

<details><summary>मूलम्</summary>

क्षत्रियश् चेद् अन्यस् तम् उपजीवेत् तद्वृत्त्या ॥ १०।१९ ॥
</details>

अन्यश् चेत् क्षत्रियस् तं राजानं देशोपप्लवादिनोपजीवेत् तदा तद्वृत्त्या तस्य राज्ञो या वृत्तिश् चर्या रथधनुर्भ्याम् इत्यादिका तया युक्तः संजीवेत् । तेन राज्ञैवम् असौ संमत इति ॥ १०।१९ ॥

<details open><summary>विश्वास-प्रस्तुतिः</summary>

जेता लभेत सांग्रामिकं वित्तम् ॥ १०।२० ॥
</details>

<details><summary>मूलम्</summary>

जेता लभेत सांग्रामिकं वित्तम् ॥ १०।२० ॥
</details>

राज्ञा नियुक्तो राजभृत्यादिः संग्रामे शत्रून् निर्जित्य यद् वित्तं लभते तत् स एव जेता लभेत न राजा ॥ १०।२० ॥

<details open><summary>विश्वास-प्रस्तुतिः</summary>

वाहनं तु राज्ञः ॥ १०।२१ ॥
</details>

<details><summary>मूलम्</summary>

वाहनं तु राज्ञः ॥ १०।२१ ॥
</details>

वाहनं हस्त्यश्वादिकं निर्जित्य लब्धं राज्ञो भवति न जेतुः ॥ १०।२१ ॥

<details open><summary>विश्वास-प्रस्तुतिः</summary>

उद्धारश् चापृथग्जये ॥ १०।२२ ॥
</details>

<details><summary>मूलम्</summary>

उद्धारश् चापृथग्जये ॥ १०।२२ ॥
</details>

यदि सर्वे सैनिकाः संभूय जयेयुर् जित्वा च किम् अपि लभेरंस् तस्मिन्न् अपृथग्जये राज्ञः उद्धारो विशेषद्रव्यं स्वयं वृतो देयः ॥ १०।२२ ॥

<details open><summary>विश्वास-प्रस्तुतिः</summary>

अन्यत् तु यथार्हं भाजयेद् राजा ॥ १०।२३ ॥
</details>

<details><summary>मूलम्</summary>

अन्यत् तु यथार्हं भाजयेद् राजा ॥ १०।२३ ॥
</details>

यत् स्वयं वृतं माणिक्यादि ततो ऽन्यद् यथार्हं यस्य यावान् व्यापारो यावद् वा शौर्यं तदनुरूपेण भाजयेत् । यथैते तदनुरूपं भजेरंस् तथा कारयेद् इति ॥ १०।२३ ॥

<details open><summary>विश्वास-प्रस्तुतिः</summary>

राज्ञो बलिदानं कर्षकैर् दशमम् अष्टमं   
षष्ठं वा ॥ १०।२४ ॥
</details>

<details><summary>मूलम्</summary>

राज्ञो बलिदानं कर्षकैर् दशमम् अष्टमं   
षष्ठं वा ॥ १०।२४ ॥
</details>

कर्षकैः क्षेत्रे यल् लब्धं तस्य दशमभागो ऽष्टमः षष्ठो वांशो राज्ञो बलिदानं कररूपेण देयः । अस्य राज्ञः कर्षकैः क्षेत्रे यल् लब्धं तद् रक्षणनिमित्ता वृत्तिर् एषा । कृष्टाया भूमेर् अतिभोगमध्यमभोगाल्पभोगविषयो ऽयं व्यवस्थितो विकल्पः । अतिभोगो दशमांशो मध्यमभोगे ऽष्टमांशो ऽल्पभोगे षष्ठांश इति ॥ १०।२४ ॥

<details open><summary>विश्वास-प्रस्तुतिः</summary>

पशुहिरण्ययोर् अप्य् एके पञ्चाशद्भागः ॥ १०।२५ ॥
</details>

<details><summary>मूलम्</summary>

पशुहिरण्ययोर् अप्य् एके पञ्चाशद्भागः ॥ १०।२५ ॥
</details>

ये पशुभिर् जीवन्ति ये वा हिरण्यप्रयोक्तारो वार्धुषिकास् तैः पञ्चाशत्तमो भागो राज्ञे देय इत्य् एके । तद् यथा – यस्य पञ्चाशत् पशवः सन्ति स प्रतिसंवत्सरम् एकं पशुं राज्ञे दद्यात् । यस्य वा पञ्चाशन् निष्कैर् वृद्धिप्रयोगः स प्रतिसंवत्सरम् एकैकं निष्कं राज्ञे बलिरूपेण दद्याद् इति ॥ १०।२५ ॥

<details open><summary>विश्वास-प्रस्तुतिः</summary>

विंशतिभागः शुल्कः पण्ये ॥ १०।२६ ॥
</details>

<details><summary>मूलम्</summary>

विंशतिभागः शुल्कः पण्ये ॥ १०।२६ ॥
</details>

यद् वणिग्भिर् विक्रीयते तत् पण्यम् । तत्र विंशतितमो भागो राज्ञे देयस् तस्यैव दीयमानस्य शुल्क इति संज्ञा । शुल्कप्रदेशाः प्रतिभाव्यं वणिक्शुल्कम् इत्यादयः ॥ १०।२६ ॥

<details open><summary>विश्वास-प्रस्तुतिः</summary>

मूलफलपुष्पौषधमधुमांसतृनेन्धनानां  
षष्ठः ॥ १०।२७ ॥
</details>

<details><summary>मूलम्</summary>

मूलफलपुष्पौषधमधुमांसतृनेन्धनानां  
षष्ठः ॥ १०।२७ ॥
</details>

मूलं हरिद्रादि । फलम् आम्रादि । पुष्पम् उत्पलादि । औषधं बिल्वादि । शिष्टानि प्रसिद्धानि । एतेषु पण्येषु षष्टि(ष्ठ)तमो भागो राज्ञे देयो विक्रेत्रा ॥ १०।२७ ॥

<details><summary>हरदत्त-प्रस्तावः</summary>

कस्मात् पुनर् एवं राज्ञे देय इत्य् अत आह ।
</details>

<details open><summary>विश्वास-प्रस्तुतिः</summary>

तद्रक्षणधर्मित्वात् ॥ १०।२८ ॥
</details>

<details><summary>मूलम्</summary>

तद्रक्षणधर्मित्वात् ॥ १०।२८ ॥
</details>

तेषां करदायिनां रक्षणरूपेण धर्मेण तद्वत्त्वात् तेषाम् अयं रक्षक इति कृत्वेति ॥ १०।२८ ॥

<details open><summary>विश्वास-प्रस्तुतिः</summary>

तेषु तु नित्ययुक्तः स्यात् ॥ १०।२९ ॥
</details>

<details><summary>मूलम्</summary>

तेषु तु नित्ययुक्तः स्यात् ॥ १०।२९ ॥
</details>

तेषु कर्षकादिषु नित्ययुक्तः स्याद् रक्षणे नित्यम् अवहितः स्यात् । <u>अपर</u> आह – तेषु बल्यादिषु नित्ययुक्तः स्यात् । तात्पर्येणाददीत शुल्कम् । ह्यस्यै (?) तद् धनम् इति ॥ १०।२९ ॥

<details open><summary>विश्वास-प्रस्तुतिः</summary>

अधिकेन वृत्तिः ॥ १०।३० ॥
</details>

<details><summary>मूलम्</summary>

अधिकेन वृत्तिः ॥ १०।३० ॥
</details>

राज्ञो ऽधिकं रक्षणम् इति यद् उक्तं तद्द्वारेण यद् आगतं धनं तद् अधिकं तेनात्मनः पोष्यवर्गस्य च हस्त्यश्वादीनां च वृत्तिः स्यान् न तु पूर्वैर् यत् संचित्य खातं कोशरूपेन तेन जीवेत् । आपदि तु तेनापि जीवेत् । तथा च व्याघ्रः ।

	कुटुम्बपोषणं कुर्यान् नित्यं कोशं च धारयेत् ।

	आपदो ऽन्यत्र कोशात् तु न गृह्णीयात् कदाचन ॥ इति ॥ १०।३० ॥

<details open><summary>विश्वास-प्रस्तुतिः</summary>

शिल्पिनो मासि मास्य् एकैकं कर्म कुर्युः ॥ १०।३१ ॥
</details>

<details><summary>मूलम्</summary>

शिल्पिनो मासि मास्य् एकैकं कर्म कुर्युः ॥ १०।३१ ॥
</details>

एकेनाह्ना साध्यम् एकं कर्म । शिल्पिनो लोहकारादयः । ते ऽपि प्रतिमासं राज्ञे स्वीयम् एकम् अहः कर्म कुर्युः । एष एषां शुल्कः ॥ १०।३१ ॥

<details open><summary>विश्वास-प्रस्तुतिः</summary>

एतेनात्मनोपजीविनो व्याख्याताः ॥ १०।३२ ॥
</details>

<details><summary>मूलम्</summary>

एतेनात्मनोपजीविनो व्याख्याताः ॥ १०।३२ ॥
</details>

आत्मोपजीविनो ये शरीरायासेन जीवन्ति काष्ठवाहादयस् ते ऽप्य् एते च शिल्पिषूक्तप्रकारेण व्याख्याता मासि मास्य् एकैकं कर्म कुर्युर् इति । नर्तकादिष्व् अप्य् एषैव गतिः ॥ १०।३२ ॥

<details open><summary>विश्वास-प्रस्तुतिः</summary>

नौचक्रीवन्तश् च ॥ १०।३३ ॥
</details>

<details><summary>मूलम्</summary>

नौचक्रीवन्तश् च ॥ १०।३३ ॥
</details>

नौश् च चक्रं च नौचक्रे । चक्रशब्देन तद्वच्छकटं लक्ष्यते । तद्वन्तो नौचक्रीवन्तः । आसन्दीवद् अष्ठीवद् इत्यादिना कथंचिद् रूपसिद्धिः । नौवन्तो नौजीविनः चक्र(क्री)वन्तः । ते ऽपि राज्ञ एकम् अहस् तत्कर्म कुर्युः ॥ १०।३३ ॥

<details open><summary>विश्वास-प्रस्तुतिः</summary>

भक्तं तेभ्यो दद्यात् ॥ १०।३४ ॥
</details>

<details><summary>मूलम्</summary>

भक्तं तेभ्यो दद्यात् ॥ १०।३४ ॥
</details>

शिल्पिनो मासि मासीत्य् आरभ्य ये ऽनुक्रान्तास् तेभ्यः कर्म कुर्वद्भ्यो भक्तम् अन्नं दिवा भोजनं दद्याद् राजा ॥ १०।३४ ॥

<details open><summary>विश्वास-प्रस्तुतिः</summary>

पण्यं वणिग्भिर् अर्थापचयेन देयम् ॥ १०।३४ ॥
</details>

<details><summary>मूलम्</summary>

पण्यं वणिग्भिर् अर्थापचयेन देयम् ॥ १०।३४ ॥
</details>

मासि मास्य् एकैकम् इत्य् अनुवर्तते । विंशतिभगः शुल्कः पण्य इत्य् उक्तम् । ततः शुल्काद् अधिकम् इदं मासि साम्स्य् एकं पण्यम् अर्थापचयेन प्राप्तस्य मूल्यस्य किंचिन् न्यूनतां कल्पयित्वा वणिजो राज्ञे दद्युः । तत्र बृहस्पतिः ।

	शुल्कं ददुस् ततो मासम् एकैकं पण्यम् एव च ।

	अर्धावरं च मूल्येन वणिजस् ते पृथक् पृथक् ॥ इति ॥ १०।३४ ॥

<details open><summary>विश्वास-प्रस्तुतिः</summary>

प्रनष्टम् अस्वामिकम् अधिगम्य राज्ञे   
प्रब्रूयुः ॥ १०।३६ ॥
</details>

<details><summary>मूलम्</summary>

प्रनष्टम् अस्वामिकम् अधिगम्य राज्ञे   
प्रब्रूयुः ॥ १०।३६ ॥
</details>

प्रनष्ट स्वामिसकाशात् प्रभ्रष्टम् । अस्वामिकम् अज्ञायमानस्वामिकम् । अधिगम्य भूमौ पतितम् उपलभ्य जनपदपालने नियुक्ता एते राज्ञे प्रब्रूयुः । अन्ये वा केचिद् दृष्टवन्तस् ते ऽपि ब्रूयुः ॥ १०।३६ ॥

<details><summary>हरदत्त-प्रस्तावः</summary>

ततः किं कर्तव्यं राज्ञा ।
</details>

<details open><summary>विश्वास-प्रस्तुतिः</summary>

विख्याप्य संवत्सरं राज्ञा रक्ष्यम् ॥ १०।३७ ॥
</details>

<details><summary>मूलम्</summary>

विख्याप्य संवत्सरं राज्ञा रक्ष्यम् ॥ १०।३७ ॥
</details>

विख्याप्य – इदम् एवंजातीयकं वस्त्वासादितं रक्ष्यते । यस्यैतत् स आगच्छतु, इति नगरे पटहेन घोषयित्वा संवत्सरं रक्ष्यम् । प्राक् चेत् संवत्सरात् स्वाम्य् आगच्छति ततो लक्षणानि पृष्ट्वा साम्यं चेत् तत् तस्मै देयम् । वैषम्ये स दण्ड्यः । तथा च याज्ञवल्क्यः ।

	प्रनष्टाधिगतं देयं नृपेण धनिने धनम् ।

	विभावयेन् न चेल् लिङ्गैस् तत्समं दण्डम् अर्हति ॥ इति ।

एवम् अधिगम्याप्र्ब्रुवतो दण्ड्याः ॥ १०।३७ ॥

<details><summary>हरदत्त-प्रस्तावः</summary>

अथ संवत्सराद् ऊर्ध्वं किं कार्यम् इत्य् आह ।
</details>

<details open><summary>विश्वास-प्रस्तुतिः</summary>

ऊर्ध्वम् अधिगन्तुश् चतुर्थं राज्ञः शेषः ॥ १०।३८ ॥
</details>

<details><summary>मूलम्</summary>

ऊर्ध्वम् अधिगन्तुश् चतुर्थं राज्ञः शेषः ॥ १०।३८ ॥
</details>

येनाधिगम्याख्यातं तस्मै चतुर्थम् अंशं दत्वा शेषो राज्ञा ग्राह्यः ॥ १०।३८ ॥

<details open><summary>विश्वास-प्रस्तुतिः</summary>

स्वामी रिक्थक्रयसंविभागपरिग्रहाधिगमेषु   
॥ १०।३९ ॥
</details>

<details><summary>मूलम्</summary>

स्वामी रिक्थक्रयसंविभागपरिग्रहाधिगमेषु   
॥ १०।३९ ॥
</details>

रिक्थं पित्रादीनाम् अभावे प्राप्तम् । क्रयो मूल्येन स्वीकारः । संविभागो भ्रात्रादीनां साधारणस्य परस्परविभागः । परिग्रहो वन्येष्व् अस्वामिकेषु वृक्षादिषु पूर्वस्वीकारः । अधिगमः प्रनष्टस्याज्ञातस्वामिकस्य निध्यादेः स्वीकारः । एतेषु कारणेषु द्रव्यस्वीकर्ता स्वामी भवति । तेन प्रनष्टो ऽधिगते राज्ञो ऽधिगन्तुश् च स्वाम्यम् उपपन्नम् इति प्रकरणसंगतिः । क्षेत्रेषूत्पन्नानि सस्यादीनि क्षेत्रवद् एव क्षेत्रवतः स्वानि । एतेनाकरेषूत्पन्नं लवणादि व्याख्यातम् । एतानि सर्ववर्णसाधारणानि स्वाम्यकारणानि ॥

॥ १०।३९ ॥

<details open><summary>विश्वास-प्रस्तुतिः</summary>

ब्राह्मणस्याधिकं लब्धम् ॥ १०।४० ॥
</details>

<details><summary>मूलम्</summary>

ब्राह्मणस्याधिकं लब्धम् ॥ १०।४० ॥
</details>

यल् लब्धं दानरूपेण तद् ब्राह्मणस्याधिकं स्वाम्यमूलम् ॥ १०।४० ॥

<details open><summary>विश्वास-प्रस्तुतिः</summary>

क्षत्रियस विजितम् ॥ १०।४१ ॥
</details>

<details><summary>मूलम्</summary>

क्षत्रियस विजितम् ॥ १०।४१ ॥
</details>

विजयेन लब्धं क्षत्रियस्याधिकं स्वम् ॥ १०।४१ ॥

<details open><summary>विश्वास-प्रस्तुतिः</summary>

निर्विष्टं वैश्यशूद्रयोः ॥ १०।४२ ॥
</details>

<details><summary>मूलम्</summary>

निर्विष्टं वैश्यशूद्रयोः ॥ १०।४२ ॥
</details>

निर्विष्टं कर्मणोपात्तम् । कृष्यादिना वैश्यस्य शुश्रूषादिना शूद्रस्य । तद् अधिकम् अनयोः ॥ १०।४२ ॥

अथ प्रनष्टाधिगताधिगन्तुश् चतुर्थम् इत्य् अस्यापवादम् आह ।

<details open><summary>विश्वास-प्रस्तुतिः</summary>

निध्यधिगमो राजधनम् ॥ १०।४३ ॥
</details>

<details><summary>मूलम्</summary>

निध्यधिगमो राजधनम् ॥ १०।४३ ॥
</details>

निधिश् चेद् अघिगतस् तद् राजधनम् एव भवति । अधिगन्त्रे ऽनुग्रहानुरूपं किंचिद् देयम् इति ॥ १०।४३ ॥

<details open><summary>विश्वास-प्रस्तुतिः</summary>

ब्राह्मणस्याभिरूपस्य ॥ १०।४४ ॥
</details>

<details><summary>मूलम्</summary>

ब्राह्मणस्याभिरूपस्य ॥ १०।४४ ॥
</details>

अभिरूपः षट्कर्मनिरतः । तस्य ब्राह्मणस्य चेन् निध्यधिगमो न तद् राजधनं किं तर्ह्य् अधिगन्तुर् ब्राह्मणस्यैवेति ॥ १०।४४ ॥

<details open><summary>विश्वास-प्रस्तुतिः</summary>

अब्राह्मणो ऽप्य् आख्याता षष्ठं लभेतेत्य् एके ॥ १०।४५ ॥
</details>

<details><summary>मूलम्</summary>

अब्राह्मणो ऽप्य् आख्याता षष्ठं लभेतेत्य् एके ॥ १०।४५ ॥
</details>

अब्राह्मणो ऽपि निधिम् अधिगम्य यद्य् आचष्ट इदम् इत्थम् आसादितम् इति स तस्य निधेः षष्टं लभेतेय् एके स्मर्तारो मन्यन्ते । ब्राह्मने ऽनभिरूपे कल्प्यः ॥ १०।४५ ॥

<details open><summary>विश्वास-प्रस्तुतिः</summary>

चौरहृतम् अपजित्य यथास्थानं गमयेत् ॥ १०।४६ ॥
</details>

<details><summary>मूलम्</summary>

चौरहृतम् अपजित्य यथास्थानं गमयेत् ॥ १०।४६ ॥
</details>

चौरैर् हृतं द्रव्यं तान् अपजित्य यथास्थानं गमयेत् । स्वामिन एव दद्यात् । जेतुस् तु जयफलं किंचित् ॥ १०।४६ ॥

<details open><summary>विश्वास-प्रस्तुतिः</summary>

कोशाद् वा दद्यात् ॥ १०।४७ ॥
</details>

<details><summary>मूलम्</summary>

कोशाद् वा दद्यात् ॥ १०।४७ ॥
</details>

यद्य् अन्विष्यापि चोरा न दृष्टास् त एव वा जित्वा गतास् तदा स्वकोशाद् आदाय तावद् धनं स्वामिने दद्याद् यावद् अपहृतं चौरैर् इति ॥ १०।४७ ॥

<details open><summary>विश्वास-प्रस्तुतिः</summary>

रक्ष्यं बालधनम् आ व्यवहारप्रापणात् ॥ १०।४८ ॥
</details>

<details><summary>मूलम्</summary>

रक्ष्यं बालधनम् आ व्यवहारप्रापणात् ॥ १०।४८ ॥
</details>

बालो ऽप्रात्पषोडशवर्षः । तस्य यदि हितैषिणो रक्षकाश् च पित्रादयो न सन्ति सन्तो वा मूर्खाश् चाधार्मिकाश् च तदा तद्धनं राज्ञा रक्ष्यम् । आ कुतः । व्यवहारपापणात् । यावद् असौ व्यवहारप्राप्तः षोडशवर्षो भवति ॥ १०।४८ ॥

<details open><summary>विश्वास-प्रस्तुतिः</summary>

समावृत्तेर् वा ॥ १०।४९ ॥
</details>

<details><summary>मूलम्</summary>

समावृत्तेर् वा ॥ १०।४९ ॥
</details>

आङ् अनुवर्तते । अधीतवेदस्य गुरुकुलान् निवृत्तिः समावृत्तिः । आ वा तस्या इति ॥ १०।४९ ॥

<details><summary>हरदत्त-प्रस्तावः</summary>

एवं राज्ञो ऽधिकं स्वत्वमूलम् उक्तम् । सांप्रथं वैश्यस्याह ।
</details>

<details open><summary>विश्वास-प्रस्तुतिः</summary>

वैश्यस्याधिकं कृषिवणिक्पाशुपाल्यकुसीदम् ॥ १०।५० ॥
</details>

<details><summary>मूलम्</summary>

वैश्यस्याधिकं कृषिवणिक्पाशुपाल्यकुसीदम् ॥ १०।५० ॥
</details>

कृषिः प्रसिद्धा । वणिग् इति वाणिज्यम् । पशुपालस्य कर्म पाशुपाल्यम् । कुसीदं वृद्ध्यर्थो धनप्रयोगः । कृष्यादिभिर् यल् लब्धं तद् अधिकं स्वं वैश्यस्य ॥ १०।५० ॥

<details open><summary>विश्वास-प्रस्तुतिः</summary>

शूद्रश् चतुर्थो वर्ण एकजातिः ॥ १०।५१ ॥
</details>

<details><summary>मूलम्</summary>

शूद्रश् चतुर्थो वर्ण एकजातिः ॥ १०।५१ ॥
</details>

चतुर्थो वर्ण इति । वर्णसामान्यत्वे सत्य् अपि चतुर्थग्रहणं पूर्वेषां त्रयाणां ब्राह्मणादिवर्णानां पृथग्वर्णत्वोपपादनार्थम् । त्रैवर्णिका अपि सिद्धत्वाद् एकजतिर् उपनयनं पूर्वेषां द्वितीयजन्म तद् अस्य नास्तीति । उपनयनप्रतिषेधात् तत्पूर्वकम् अध्ययनम् अपि न भवति । तद्विषये गृह्यकार आह: “शूद्रस्यापि निषेकपुंसवनसीमन्तोन्नयनजातकर्मनामकरणान्नप्राशनचौलान्य् अमन्त्रकाणि यथाकालम् उपदिष्टानि” इति । विवाहो ऽप्य् अमन्त्रको यथाचारं भवति ॥ १०।५१ ॥

<details open><summary>विश्वास-प्रस्तुतिः</summary>

तस्यापि सत्यम् अक्रोधः शौचम् ॥ १०।५२ ॥
</details>

<details><summary>मूलम्</summary>

तस्यापि सत्यम् अक्रोधः शौचम् ॥ १०।५२ ॥
</details>

उपनयनाध्ययनरहितत्वे ऽपि यथावृत्तिकत्वं मा भूद् इति तस्यापि शूद्रस्य सत्यादयो धर्मा भवन्ति । सत्यं यथादृष्टार्थवादित्वम् । अक्रोधः परानभिद्रोहबुद्धिः । शौचं पूर्वोक्तद्रव्यशौचं मनः शौचम् इत्यादि । वसिष्ठस् तु: “सर्वेषां सत्यम् अक्रोधो दानम् अहिंसा प्रजननं च” इति ॥ १०।५२ ॥

<details open><summary>विश्वास-प्रस्तुतिः</summary>

आचमनार्थे पाणिपादप्रक्षालनम् एवैके ॥ १०।५३ ॥
</details>

<details><summary>मूलम्</summary>

आचमनार्थे पाणिपादप्रक्षालनम् एवैके ॥ १०।५३ ॥
</details>

पूर्वेषां वर्णानां यत्राचमनम् उक्तं तस्मिन् विषये शूद्रस्य पाणिपादप्रक्षालनम् एव भवति नान्य आचमनकल्प इत्य् एके मन्यन्ते । मनुस् तु सकृद् अम्बुपानम् इच्छति: “स्त्रीशूद्रौ तु सकृत् सकृत्” इति । नित्यस्नानविषये तु उशना: “सच्छूद्रः स्नायाद् असच्छूद्रः पाणिपादं प्रक्षालयेत्” इति ॥ १०।५३ ॥

<details open><summary>विश्वास-प्रस्तुतिः</summary>

श्राद्धकर्म ॥ १०।५४ ॥
</details>

<details><summary>मूलम्</summary>

श्राद्धकर्म ॥ १०।५४ ॥
</details>

अमावास्यायाम् इत्य् आरभ्य यच् छ्राद्धकर्म वक्ष्यते तद् अपि शूद्रस्य कर्तव्यं मन्त्रवर्जम् ॥ १०।५४ ॥

<details open><summary>विश्वास-प्रस्तुतिः</summary>

भृत्यभरणम् ॥ १०।५५ ॥
</details>

<details><summary>मूलम्</summary>

भृत्यभरणम् ॥ १०।५५ ॥
</details>

भृत्यो भरणीयः पोष्यवर्गः । तस्य च भरणं कर्तव्यम् । तेन तदनुरूपम् अर्थार्जनम् अप्य् अस्य कर्तव्यम् इति ॥ १०।५५ ॥

<details open><summary>विश्वास-प्रस्तुतिः</summary>

स्वदारवृत्तिः ॥ १०।५६ ॥
</details>

<details><summary>मूलम्</summary>

स्वदारवृत्तिः ॥ १०।५६ ॥
</details>

स्वेष्व् एव दारेष्व् अस्य वृत्तिः । सजातीयेष्व् अपि परदारेषु वेश्यासु च प्रसञ्जन् दण्ड्य इति । <u>अपर</u> आह – स्वदारवृत्तिर् एवास्य भवति नाश्रमान्तरप्राप्तिर् इति ॥ १०।५६ ॥

<details open><summary>विश्वास-प्रस्तुतिः</summary>

परिचर्या चोत्तरेषाम् ॥ १०।५७ ॥
</details>

<details><summary>मूलम्</summary>

परिचर्या चोत्तरेषाम् ॥ १०।५७ ॥
</details>

उत्तरेषां त्रयाणां वर्णानां परिचर्या शुश्रूषा च ॥ १०।५७ ॥

<details><summary>हरदत्त-प्रस्तावः</summary>

सैषा वृत्त्यर्थेत्य् आह ।
</details>

<details open><summary>विश्वास-प्रस्तुतिः</summary>

तेभ्यो वृत्तिर् लिप्सेत ॥ १०।५८ ॥
</details>

<details><summary>मूलम्</summary>

तेभ्यो वृत्तिर् लिप्सेत ॥ १०।५८ ॥
</details>

तेभ्यः परिचरितेभ्यो जीवनं लिप्सेत ॥ १०।५८ ॥

<details open><summary>विश्वास-प्रस्तुतिः</summary>

तत्र पूर्वं पूर्वं परिचरेत् ॥ १०।५९ ॥
</details>

<details><summary>मूलम्</summary>

तत्र पूर्वं पूर्वं परिचरेत् ॥ १०।५९ ॥
</details>

तथा च आपस्तम्बः: “पूर्वस्मिन् पूर्वस्मिन् वर्णे निःश्रेयसं भूयः” इति [आप्ध् १।१।८] । तद् एवं यथा याजनाध्यापनप्रतिग्रहेषु ब्राह्मणस्य प्रतिग्रहो मुख्या वृत्तिस् तथा शूद्रस्य परिचर्या । तत्रापि पूर्वस्मिन् पूर्वस्मिन् वर्ण इति ॥ १०।५९ ॥

<details open><summary>विश्वास-प्रस्तुतिः</summary>

जीर्णान्य् उपानच्छत्रवासःकूर्चादीनि ॥ १०।६० ॥
</details>

<details><summary>मूलम्</summary>

जीर्णान्य् उपानच्छत्रवासःकूर्चादीनि ॥ १०।६० ॥
</details>

कूर्चं तृणादि । शेषं प्रसिद्धम् । जीर्णान्य् उपभुक्तान्य् उपानदादीनि परिचरते शूद्राय देयानि । अयं तु शुश्रूषावृत्तेः शूद्रस्य नियमो न गृहस्थवृत्तेः । तस्य तु वृत्त्यनपक्षं सामान्याकारेण विशेषत्वम् ॥ १०।६० ॥

<details><summary>हरदत्त-प्रस्तावः</summary>

पुनः प्रकृतम् अनुसरति ।
</details>

<details open><summary>विश्वास-प्रस्तुतिः</summary>

उच्छिष्टाशनम् ॥ १०।६१ ॥
</details>

<details><summary>मूलम्</summary>

उच्छिष्टाशनम् ॥ १०।६१ ॥
</details>

भोजनपात्रे यद् भुक्तावशिष्टं तद् अस्याशनम् । नाब्राह्मणायोच्छिष्टं प्रयच्छेद् इत्य् एतत् तु दासविषयम् । गृहस्थशूद्रविषयम् <u>अन्ये</u> । तथा च व्याघ्रः ।

	उच्छिष्टम् अन्नं दातव्यं शूद्रायागृहमेधिने ।

	गृहस्थाय तु दातव्यम् अनुच्छिष्टं दिने दिने ॥ इति ॥ १०।६१ ॥

<details open><summary>विश्वास-प्रस्तुतिः</summary>

शिल्पवृत्तिश् च ॥ १०।६२ ॥
</details>

<details><summary>मूलम्</summary>

शिल्पवृत्तिश् च ॥ १०।६२ ॥
</details>

शिल्पानि चित्रकर्मादीनि । तैर् अप्य् अयं वर्तेत । अत्र मानवो विशेषः ।

	अशक्नुवंस् तु शुश्रूषां शूद्रः कर्तुं द्विजन्मनाम् ।

	पुत्रदाराद्ययं प्राप्तो जीवेत् कारुककर्मभिः ॥ इति ॥ १०।६२ ॥

<details open><summary>विश्वास-प्रस्तुतिः</summary>

यं चायम् आश्रयेद् भर्तव्यस् तेन क्षीणो ऽपि ॥ १०।६३ ॥
</details>

<details><summary>मूलम्</summary>

यं चायम् आश्रयेद् भर्तव्यस् तेन क्षीणो ऽपि ॥ १०।६३ ॥
</details>

परिचर्यया वर्तमानः शूद्रो यदि क्षीणः कर्म कर्तुम् असमर्थो भवति तथापि (तदापि) यम् असौ पूर्वम् आश्रितः कर्माण्य् अकरोत् तेनासौ भर्तव्यः । पूर्वकृतापेक्षया ॥ १०।६३ ॥

<details open><summary>विश्वास-प्रस्तुतिः</summary>

तेन चोत्तरः ॥ १०।६४ ॥
</details>

<details><summary>मूलम्</summary>

तेन चोत्तरः ॥ १०।६४ ॥
</details>

तेन च शूद्रेणोत्तरो वृत्तिक्षीणो भर्तव्यः शिल्पादिभिः । पूर्वकृतापेक्षयैव । अत्र जातूकर्ण्यः ।

	यो नीचम् आश्रयेद् आर्य आत्मानं दर्शयेत् सदा ।

	आत्मानं दासवत् कृत्वा चरेन् नीचो ऽपि तं प्रति ॥

	दरिद्रो ब्राह्मणो दान्तो वेदानां चैव पारगः ।

	शूद्रेणापि सदाप्य् एष भर्तव्यो ऽनाश्रितो ऽपि सन् ॥

	बिभृयाद् ब्राह्मणं नित्यं सर्वयत्नेन बुद्धिमान् ।

	अन्यं चाप्य् आनृशंस्यार्थं शूद्रो ऽपि द्रव्यवान् भवेत् ॥ इति ॥ १०।६४ ॥

<details open><summary>विश्वास-प्रस्तुतिः</summary>

तदर्थो ऽस्य निचयः स्यात् ॥ १०।६५ ॥
</details>

<details><summary>मूलम्</summary>

तदर्थो ऽस्य निचयः स्यात् ॥ १०।६५ ॥
</details>

अस्य शूद्रस्य निचयो ऽर्थसंचयस् तदर्थः स्यात् तस्योत्तरस्य पोषणार्थः स्यात् । पूर्वसूत्रस्य हेतुर् अयम् ॥ १०।६५ ॥

<details open><summary>विश्वास-प्रस्तुतिः</summary>

अनुज्ञातो ऽस्य नमस्कारो मन्त्रः ॥ १०।६६ ॥
</details>

<details><summary>मूलम्</summary>

अनुज्ञातो ऽस्य नमस्कारो मन्त्रः ॥ १०।६६ ॥
</details>

अस्य शूद्रस्य वैश्वदेवदिषु तत्तद्देवतापदं चतुर्थ्यन्तं मनसा ध्यात्वा नमो नम इत्य् एवंरूपो मन्त्रो ऽनुज्ञातो धर्मज्ञैः । अपर आह ।

	देवताभ्यः पितृभ्यश् च महायोगिभ्य एव च ।

	नमः स्वधायै स्वाहायै नित्यम् एव नमो नमः ॥

इत्य् अयं मन्त्रो नमस्कारशब्देन विवक्षितः । स पित्र्येषु कर्मसु भवति । तच् चाह गृह्यकारः: “ब्राह्मणान् उपवेश्य देवतादिकं मन्त्रं जपेत्” ॥ १०।६६ ॥

<details open><summary>विश्वास-प्रस्तुतिः</summary>

पाकयज्ञैः स्वयं यजेत्य् एके ॥ १०।६७ ॥
</details>

<details><summary>मूलम्</summary>

पाकयज्ञैः स्वयं यजेत्य् एके ॥ १०।६७ ॥
</details>

पक्वगुणकेष्व् अपक्वगुणकेषु च गार्ह्येषु कर्मसु पाकयज्ञशब्दः प्रसिद्धः । यथाह आपस्तम्बः: “लौकिकानां पाकयज्ञशब्दः” इति ॥ १०।६७ ॥

<details open><summary>विश्वास-प्रस्तुतिः</summary>

सर्वे चोत्तरोत्तरं परिचरेयुः ॥ १०।६८ ॥
</details>

<details><summary>मूलम्</summary>

सर्वे चोत्तरोत्तरं परिचरेयुः ॥ १०।६८ ॥
</details>

सर्व एव वैश्यादयो ऽप्य् उत्तरम् उत्तरं वर्णं परिचरेयुर् न केवलं शूद्र एव ब्राह्मणस्य तूत्तरो नास्ति । मध्ये क्षत्रियवैश्यौ । तथापि सर्वशब्दे बहुवचनम् अवान्तरप्रभवाणां ग्रहणार्थम् । <u>अपर</u> आह – समाने ऽपि वर्णे यो यो ऽपि गुणत उत्तरस् तं तम् अवरो ऽवरः परिचरेद् इत्य् एवमर्थम् ॥ १०।६८ ॥

<details open><summary>विश्वास-प्रस्तुतिः</summary>

आर्यानार्ययोर् व्यतिक्षेपे कर्मणः साम्यं   
साम्यम् ॥ १०।६९ ॥
</details>

<details><summary>मूलम्</summary>

आर्यानार्ययोर् व्यतिक्षेपे कर्मणः साम्यं   
साम्यम् ॥ १०।६९ ॥
</details>

आर्यस् त्रैवर्णिकः । अनार्यः शूद्रः । तयोः कर्मण आचारस्य व्यतिक्षेपे व्यत्यासे सति तयोः साम्यम् एव भवति न परिचार्यपरिचारकभावः । ब्राह्मणादिर् अप्य् अनार्यकर्मा चेन् न शूद्रेण परिचरणीयः । शूद्रो ऽप्य् आर्यकर्मा चेद् अनार्यकर्भिर् इतरैर् जात्यपकर्षेण नावमन्तव्य इति । एतेन ब्राह्मणक्षत्रियौ क्षत्रियवैश्यौ न व्याख्यातौ । [अभ्यासो ऽध्यायसमाप्त्यर्थः] ॥ १०।६९ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने दशमो ऽध्यायः**

## 
**अथ एकादशो ऽध्यायः**

<details><summary>हरदत्त-प्रस्तावः</summary>

आर्यानार्ययोर् व्यतिक्षेपे निवारयिता राजा । अतस् तद्धर्मान् आह ।
</details>

<details open><summary>विश्वास-प्रस्तुतिः</summary>

राजा सर्वस्येष्टे ब्राह्मणवर्जम् ॥ ११।१ ॥
</details>

<details><summary>मूलम्</summary>

राजा सर्वस्येष्टे ब्राह्मणवर्जम् ॥ ११।१ ॥
</details>

राजाभिषिक्तः सर्वस्य स्वजनपदवर्तिनो जनस्येष्टे निग्रहानुग्रहादिषु । किम् अविशेषेण । नेत्य् आह – ब्राह्मणवर्जं ब्राह्मणान् वर्जयित्वा । ततस् ते च्यवन्तो ऽपि स्वधर्मात् सान्त्वेन स्थाप्याः । स्वक्रियासु स्वातन्त्र्यख्यापनार्थं वचनम् । यथाह नारदः ।

	अस्वतन्त्राः प्रजाः सर्वाः स्वतन्त्रः पृथिवीपतिः ॥ इति ॥ ११।१ ॥

<details><summary>हरदत्त-प्रस्तावः</summary>

शास्त्राविरुद्धेष्व् एवास्य स्वातन्त्र्यम् इत्य् आह ।
</details>

<details open><summary>विश्वास-प्रस्तुतिः</summary>

साधुकारी साधुवादी ॥ ११।२ ॥
</details>

<details><summary>मूलम्</summary>

साधुकारी साधुवादी ॥ ११।२ ॥
</details>

साधुकारी शास्त्राविरुद्धाचरणशीलः । साधुवादी व्यवहारकाले स्वपक्षापरपक्षसमवादी ॥ ११।२ ॥

<details open><summary>विश्वास-प्रस्तुतिः</summary>

त्रय्याम् आन्वीक्षिक्या वाभिविनीतः ॥ ११।३ ॥
</details>

<details><summary>मूलम्</summary>

त्रय्याम् आन्वीक्षिक्या वाभिविनीतः ॥ ११।३ ॥
</details>

ऋग्यजुःसामात्मकास् त्रयो वेदास् त्रयी । अथर्वणश् च वेदस् तेष्व् अन्तर्भवति । तत्रापि हि मन्त्रा ऋचो यजूंषि वा भेदव्यवहारस् तु प्रवचननिमित्तः । शान्तिकपौष्टिकादिप्रमेयभेदनिबन्धो वा । आन्वीक्षिकी न्यावविद्या । तयोर् अभिविनीतो गुरुभिः सम्यक् शिक्षितः । मनुस् तु ।

	त्रैविदेभ्यस् त्रयीं विद्यां दण्डनीतिं च शाश्वतीम् ।

	आन्वीक्षिकीं चात्मविद्यां वार्तारम्भं च लोकतः ॥ इति ॥ ११।३ ॥

<details open><summary>विश्वास-प्रस्तुतिः</summary>

शुचिर् जितेन्द्रियो गुणवत्सहायोपायसंपन्नः ॥ ११।४ ॥
</details>

<details><summary>मूलम्</summary>

शुचिर् जितेन्द्रियो गुणवत्सहायोपायसंपन्नः ॥ ११।४ ॥
</details>

शुचिः अन्तः परद्रव्यादिष्व् अस्पृहः बहिः स्नानादिपरः । जितेन्द्रियः स्त्रियो ऽक्षा मृगया पानम् इत्यादिव्यसनरहितः । गुणाः शान्त्यादयः । तद्वद्भिस् त्रिसामादिभिः सहायैः संपन्नः समवेतः । सामादिभिश् चोपायैः संपन्नो देशकालावस्थानुरूपं तेषां प्रयोक्ता । सर्वत्र स्याद् इति वक्ष्यमाणम् अपेक्ष्यते ॥ ११।४ ॥

<details open><summary>विश्वास-प्रस्तुतिः</summary>

समः प्रजासु स्यात् ॥ ११।५ ॥
</details>

<details><summary>मूलम्</summary>

समः प्रजासु स्यात् ॥ ११।५ ॥
</details>

व्यवहारकाले द्वेष्ये प्रिये च समः स्यात् ॥ ११।५ ॥

<details open><summary>विश्वास-प्रस्तुतिः</summary>

हितम् आसां कुर्वीत ॥ ११।६ ॥
</details>

<details><summary>मूलम्</summary>

हितम् आसां कुर्वीत ॥ ११।६ ॥
</details>

आसां प्रजानां योगक्षेमयोर् अवहितः स्यात् ॥ ११।६ ॥

<details open><summary>विश्वास-प्रस्तुतिः</summary>

तम् उपर्य् आसीनम् अधस्ताद् उपासीरन्न् अन्ये   
ब्राह्मण्ēभ्यः ॥ ११।७ ॥
</details>

<details><summary>मूलम्</summary>

तम् उपर्य् आसीनम् अधस्ताद् उपासीरन्न् अन्ये   
ब्राह्मण्ēभ्यः ॥ ११।७ ॥
</details>

तम् एवंगुणं राजानम् उपरि सिंहासनादाव् उच्चैर् आसीनम् अधस्ताद् भूमाव् एवासीरन् । किम् अविशेषेण । न । अन्ये ब्राह्मणेभ्यो ब्राह्मणव्यतिरिक्ताः । अध उपासीरन्न् इत्य् एव सिद्ध उपर्य् आसीनम् इति स्वभावानुवादः । सर्वदायम् उपर्य् आसीनो भवति न तु रहस्य् अपि भूमाव् इति

॥ ११।७। ॥

<details open><summary>विश्वास-प्रस्तुतिः</summary>

ते ऽप्य् एनं मन्येरन् ॥ ११।८ ॥
</details>

<details><summary>मूलम्</summary>

ते ऽप्य् एनं मन्येरन् ॥ ११।८ ॥
</details>

ते ऽपि ब्राह्मणा एनं राजानं मन्येरन्न् आशीर्वादादिभिः पूजयेयुः ॥ ११।८ ॥

<details open><summary>विश्वास-प्रस्तुतिः</summary>

वर्णान् आश्रमांश् च न्यायतो ऽभिरक्षेत् ॥ ११।९ ॥
</details>

<details><summary>मूलम्</summary>

वर्णान् आश्रमांश् च न्यायतो ऽभिरक्षेत् ॥ ११।९ ॥
</details>

वर्णा ब्राह्मणादयः । आश्रमा ब्रह्मचर्यादयः । तान् न्यायतो यथाशास्त्रं षष्ठांशादिभागस्वीकारेणाभिरक्षेद् अभितो रक्षेत् । यथा वर्णाश्रमधर्मानुष्ठानेन निरपायास् ते भवेयुः । अथ वा न्यायत इति यथा देशादिधर्माणां भङ्गो न भवति तथा रक्षेद् इति । अनुलोमादयो ऽवान्तरप्रभवा वर्णा एष्व् एवान्तर्भूताः । रक्षणं सर्वभूतानाम् इति चोरादिभ्यो रक्षणं पूर्वोक्तम् । इदं तु वचनं वर्णाश्रमधर्मेषु संकरो मा भूद् इति ॥ ११।९ ॥

<details open><summary>विश्वास-प्रस्तुतिः</summary>

चलतश् चैतान् स्वधर्मे स्थापयेत् ॥ ११।१० ॥
</details>

<details><summary>मूलम्</summary>

चलतश् चैतान् स्वधर्मे स्थापयेत् ॥ ११।१० ॥
</details>

ते यद्य् आलस्यादिना स्वधर्माच् चलेयुस् ततश् चलत एतान् स्वधर्म एव निगृह्य स्थापयेद् इति ॥ ११।१० ॥

कस्मात् पुनर् एवम् असौ करोतीत्य् आह ।

<details open><summary>विश्वास-प्रस्तुतिः</summary>

धर्मस्य ह्य् अंशभाग् भवतीति ॥ ११।११ ॥
</details>

<details><summary>मूलम्</summary>

धर्मस्य ह्य् अंशभाग् भवतीति ॥ ११।११ ॥
</details>

विज्ञायते हि यस्माद् रक्षतो धर्मस्यांशो भवति । उपलक्षणम् एतत् । अरक्षतो ऽप्य् अधर्मस्यांशो भवतीति ज्ञेयम् । अत्र मनुः ।

	सर्वतो धर्मषड्भागो राज्ञो भवति रक्षणात् ।

	अधर्मस्यापि षड्भागो भवत्य् अस्य ह्य् अरक्षतः ॥ इति ॥ ११।११ ॥

<details open><summary>विश्वास-प्रस्तुतिः</summary>

ब्राःमणं च पुरोदधीत विद्याभिजनवाग्रूप-  
वयःशीलसंपन्नं न्यायवृत्तं तपस्विनम् ॥ ११।१२ ॥
</details>

<details><summary>मूलम्</summary>

ब्राःमणं च पुरोदधीत विद्याभिजनवाग्रूप-  
वयःशीलसंपन्नं न्यायवृत्तं तपस्विनम् ॥ ११।१२ ॥
</details>

स एष बहुश्रुतो भवतीत्य् आरभ्योक्ता विद्या । विशिष्टकुले जन्माभिजनः । वाक्संस्कृता भारती । रूपं मनोहरम् । वयो मध्यमं नातिबालो नातिस्थविर इति । शीलम् अन्तःकरणशुद्धिर् बाह्यं वानुष्ठानम् । एतैर् विद्यादिभिः संपन्नं समृद्धम् । न्यायवृत्तं लोकाविरुद्धाचारम् । तपस्विनम् अभोगपरम् । एवंभूतं ब्राह्मणं पुरोदधीत पुरोहितं कुर्वीत ॥ ११।१२ ॥

<details><summary>हरदत्त-प्रस्तावः</summary>

सर्वेषु कर्मसु पुरो धीयत इति पुरोहितस् तद् दर्शयति ।
</details>

<details open><summary>विश्वास-प्रस्तुतिः</summary>

तत्प्रसूतः कर्माणि कुर्वीत ॥ ११।१३ ॥
</details>

<details><summary>मूलम्</summary>

तत्प्रसूतः कर्माणि कुर्वीत ॥ ११।१३ ॥
</details>

तेन पुरोहितेन प्रसूतो ऽनुज्ञात इदम् इत्थं कर्तव्यम् इति कृतोपदेशः कर्माणि श्रौतस्मार्तादीनि पौराणिकानि नित्यनैमित्तिकानि शान्तिकपौष्टिकान्य् आभिचारिकाणि कुर्वीत । तत्प्रसूत इत्य् अस्य मूलत्वेन ब्राह्मणम् आकर्षति ॥ ११।१३ ॥

<details open><summary>विश्वास-प्रस्तुतिः</summary>

ब्रह्मप्रसूतं हि क्षत्र्म् ऋध्यते न व्यथत इति  
च विज्ञायते ॥ ११।१४ ॥
</details>

<details><summary>मूलम्</summary>

ब्रह्मप्रसूतं हि क्षत्र्म् ऋध्यते न व्यथत इति  
च विज्ञायते ॥ ११।१४ ॥
</details>

ब्रह्म ब्राह्मणस् तेन प्रसूतम् अनुज्ञातं हि क्षत्रं क्षत्रियम् ऋध्यते [क्षत्रियजातिर् ऋध्यते] समृद्धं भवतीति न व्यथते न कुतश्चिद् बिभेति । निरपायं स्याद् इत्य् अर्थः । इत्य् एवं प्रकारेण विज्ञायते परम्परया दृश्यते ॥ ११।१४ ॥

<details open><summary>विश्वास-प्रस्तुतिः</summary>

यानि च दैवोत्पातचिन्तकाः प्रब्रूयुस् तान्य्   
आद्रियेत ॥ ११।१५ ॥
</details>

<details><summary>मूलम्</summary>

यानि च दैवोत्पातचिन्तकाः प्रब्रूयुस् तान्य्   
आद्रियेत ॥ ११।१५ ॥
</details>

दैवचिन्तका ज्योतिर्विदः । उत्पातचिन्तकाः शकुनज्ञाः । उत्पातानां चाग्रे फलानि जानते । ते यत् प्रब्रूयुर् इदम् अन्यग्रहवैकृतम् इदम् अद्य दुःशाकुनम् अयम् अद्योत्पातो ऽयम् एषां परिहार इति च तान्य् अपि सर्वाण्य् आद्रियेत नोपेक्षेत ॥ ११।१५ ॥

<details><summary>हरदत्त-प्रस्तावः</summary>

किम् अर्थम् ।
</details>

<details open><summary>विश्वास-प्रस्तुतिः</summary>

तदधीनम् अपि ह्य् एके योगक्षेमं प्रतिजानते ॥ ११।१६ ॥
</details>

<details><summary>मूलम्</summary>

तदधीनम् अपि ह्य् एके योगक्षेमं प्रतिजानते ॥ ११।१६ ॥
</details>

न केवलं रक्षणादिविहितानुष्ठानं किं तर्हि तदधीनम् अपि दैवोत्पातचिन्तकैर् ग्रहवैकृतादौ यत् कर्तव्यतया प्रोक्तं तदधीनम् अपि योगक्षेमं भवति । अलब्धस्य लाभो योगः । लब्धस्य रक्षणं क्षेमः । तयोः समाहारद्वन्द्वः । आयोगप्रजा विन्देद् योगक्षेमो नः कल्पन्ताम् इत्यादाव् एकविंशत्यादिवत् परवल् लिङ्गता । तद् यथा – एकश् च विंशतिश् वैकविंशतिः । तं योगक्षेमं प्रतिजानत एक आचार्या इति ॥ ११।१६ ॥

<details open><summary>विश्वास-प्रस्तुतिः</summary>

शान्तिपुण्याहस्वस्त्ययनायुष्मन्मङ्गलसंयुक्तान्य्   
	आभ्युदयकानि विद्वेषणसंवननाभिचार-  
  द्विषद्व्यृद्धियुक्तानि च शालाग्नौ कुर्यात् ॥ ११।१७ ॥
</details>

<details><summary>मूलम्</summary>

शान्तिपुण्याहस्वस्त्ययनायुष्मन्मङ्गलसंयुक्तान्य्   
	आभ्युदयकानि विद्वेषणसंवननाभिचार-  
  द्विषद्व्यृद्धियुक्तानि च शालाग्नौ कुर्यात् ॥ ११।१७ ॥
</details>

तत्र आपस्तम्बो “राज्ञस् तु विशेषाद् वक्ष्यामः” [आप्ध् २।२५।१] इति प्रकृत्य वेश्मावसथः, सभेति त्रिस्थानान्य् अभिसंधायाह “सर्वेष्व् एवाजस्रा अग्नयः स्युर् अग्निपूजा च नित्या यथा गृहमेधे” इति [आप्ध् २।२५।६–७] । तेषाम् अन्यतमो ऽत्र शालाग्निर् नौपासनो नापि त्रेताग्निर् गार्ह्यषु श्रौतेषु कर्मसु तयोर् नियतत्वात् । शान्तिसंयुक्तं दैवोत्पातचिन्तकसूचितापचयनिवृत्त्यर्थं यत् क्रियते ग्रहशान्तिमहाशन्त्यादि । पुण्याहसंयुक्तं दिनदोषनाशाय विवाहादौ यत् क्रियते । आयुष्मत्संयुक्तं जन्मनक्षत्रादाव् आयुर्वृद्ध्यर्थं यत् क्रियते । दूर्वाहोमादि मङ्गलसंयुक्तं गृहप्रवेशादौ यत् क्रियते वास्तुहोमादि । एतान्य् आभ्युदयिकान्य् अभ्युदयनिमित्तानि । विद्वेषणसंयुक्तं येनास्य शत्रुः प्रकृतीनां विद्वेष्यो भवति । संवननसंयुक्तं येनास्य शत्रवो वश्याः प्रणिपतन्ति । अभिचारसंयुक्तं येनास्य शत्रवो मिर्यन्ते । ऋद्धेर् अभावो व्यृद्धिः । द्विषतां व्यृद्धिर् द्विषद्व्यृद्धिः । येनास्य शत्रवो विगतैश्वर्या भवन्ति । उच्चाटनादीन्य् एतानि च शालाग्नौ कुर्यात् । कः । राजा । तस्य च कर्तृत्वम् इदम् एव । यत् तत् संविधातृत्वम् अर्थसंप्रदानादिना । तद् यथा यो ऽप्य् एकान्ते तूष्णीम् आसीनो भक्तबीजबलीवर्दैः प्रतिसंविधत्ते  सो ऽप्य् उच्यन्ते पञ्चभिर् हलैः कृष्यतीति । <u>अपर</u> आह – आभ्युदयिकानि पुरोहितः स्वयं कुर्याद् इतराणि कारयेद् इति । यस्मिंश् चाग्नाव् आभ्युद्यिकानि न तत्रेतराणि कुर्वन्ति किं त्व् अग्न्यन्तरे पूर्वोक्तानाम् अन्यस्मिन् ॥ ११।१७ ॥

<details open><summary>विश्वास-प्रस्तुतिः</summary>

यथोक्तम् ऋत्विजो ऽन्यानि ॥ ११।१८ ॥
</details>

<details><summary>मूलम्</summary>

यथोक्तम् ऋत्विजो ऽन्यानि ॥ ११।१८ ॥
</details>

अन्यानि गार्ह्याणि श्रौतानि च तानि कर्माणि यथोक्तं यस्मिन् कर्मणि यावन्त ऋत्विज उक्तास् तावन्तः कुर्युः । तद् यथा – औपासने चागिहोत्रे चाध्वर्युर् एकः । दर्शपूर्णमासयोश् चत्वारः । चातुर्मास्ये पञ्च । पशुबन्धे षट् । ज्योतिष्टोमादौ षोडश । अत्र मनुः ।

	पुरोहितं च वृणुयाद् वृणुयाद् एव चर्त्विजः ॥ इति ।

तत्र येष्व् एव ऋत्विक् तत्र पुरोहितो ऽध्वर्युर् ब्रह्मेत्य् <u>अन्ये</u> ॥ ११।१८ ॥

<details open><summary>विश्वास-प्रस्तुतिः</summary>

तस्य च व्यवहारो वेदो धर्मशास्त्राण्य् अङ्गान्य्   
उपवेदाः पुराणम् ॥ ११।१९ ॥
</details>

<details><summary>मूलम्</summary>

तस्य च व्यवहारो वेदो धर्मशास्त्राण्य् अङ्गान्य्   
उपवेदाः पुराणम् ॥ ११।१९ ॥
</details>

व्यवहरन्त्य् अनेनेति व्यवहारः । तस्य राज्ञः प्रजापालने ऽधिकृतस्य वेदादीनि व्यवहारसाधनानि । यथा वेदादिष्व् अभिहितं तथा व्यवहरेद् इति । व्यवहारो लोकमर्यादास्थापनम् ॥ ११।१९ ॥

<details open><summary>विश्वास-प्रस्तुतिः</summary>

देशजातिकुलधर्माश् चाम्नायैर् अविरुद्धाह्  
प्रमाणम् ॥ ११।२० ॥
</details>

<details><summary>मूलम्</summary>

देशजातिकुलधर्माश् चाम्नायैर् अविरुद्धाह्  
प्रमाणम् ॥ ११।२० ॥
</details>

देशधर्मेषु जातिधर्मेषु च प्रतिनियतम् अनुष्ठीयमानेषु यद्य् अपि वेदादि मूलभूतं नोपलभ्यते तथापि यदि वेदादिभिर् विरोधो न भवति तथैव ते परिपालनीया न तु मूलानियोगेन विहन्तव्या इति । तत्र देशधर्माः – मेषस्थे सवितरि चौलेषु कुमार्यो नानावर्णै रजोभिर् भूमाव् आदित्यं सपरिवारम् आलिख्य सायं प्रातः पूजयन्ति । मार्गशीर्ष्यां चालंकृता ग्रामे पर्यट्य यल् लब्धं तद् देवाय निवेदयन्ते । कर्कटस्थे सवितरि पूर्वयोः फल्गुन्योर् भगवतीम् उमाम् आराध्य यथाविभवम् अरुद्भ्यो ऽङ्कुरितं मुद्गलवणं च प्रयच्छन्ति । मीनस्थे सवितर्य् उत्तरयोः फल्गुन्योर् गृहमेधिनः श्रियं देवीं पूजयन्ति । जातिधर्माः शूद्रा विवाहे मधे स्थूणां निखाय सहस्रवर्तीर् एकस्यां स्थाल्यां निधाय प्रतिवर्ति दीपान् आरोप्य वधूं हस्ते गृहीत्वा प्रदक्षिणयन्ति । अन्यद् अप्य् एवंजातीयकं द्रष्टव्यम् । कुलधर्माः – केचिन् मध्यशिखाः । केचित् पृष्टशिखाः । प्रवचनादयस् तु कालभेदेनोभयतःशिखाः । संबन्धश् चैतैस् तैः स्ववर्गैर् इति । ये त्व् आम्नायविरुद्धा मातुलसुतापरिणयनम्, अनधीत्य वेदान् अन्यत्र श्रम इत्यादयो देशधर्मा नेह प्रमाणम् ॥ ११।२० ॥

<details open><summary>विश्वास-प्रस्तुतिः</summary>

कर्षकवणिक्पशुपालकुसीदिकारवः स्वे स्वे   
वर्गे ॥ ११।२१ ॥
</details>

<details><summary>मूलम्</summary>

कर्षकवणिक्पशुपालकुसीदिकारवः स्वे स्वे   
वर्गे ॥ ११।२१ ॥
</details>

कर्षकाः कृषिजीविनः । वणिजः क्रयविक्रयव्यवहारपराः । पशुपाला गोपालाः । कुसीदिनो वार्धुषिकाः । कारवस् तक्षरजकादयः । एते स्वे स्वे वर्गे स्ववर्गसंवेदे प्रमाणम् ॥ ११।२१ ॥

<details><summary>हरदत्त-प्रस्तावः</summary>

ततश् च कर्षकादिषु धर्मविप्रतिपत्तौ सत्याम् ।
</details>

<details open><summary>विश्वास-प्रस्तुतिः</summary>

तेभ्यो यथाधिकारम् अर्थान् प्रत्यवहृत्य   
धर्मव्यवस्था ॥ ११।२२ ॥
</details>

<details><summary>मूलम्</summary>

तेभ्यो यथाधिकारम् अर्थान् प्रत्यवहृत्य   
धर्मव्यवस्था ॥ ११।२२ ॥
</details>

तेभ्यस् तत्तद्वर्गेभ्यो यथाधिकारं ये यत्र वर्गे व्यवस्थापकत्वेनाधिकृतास् तेभ्यो ऽर्थान् आचारप्रकारान् प्रत्यवहृत्य श्रुत्वावधार्य धर्मव्यवस्था कार्या । इत्थम् अस्माकं निकाम आचार इति तैर् उक्ते तथैव व्यवस्थाप्यम् इति ॥ ११।२२ ॥

<details><summary>हरदत्त-प्रस्तावः</summary>

अथ ते पक्षपातेन मिथ्या ब्रूयुस् तदा कथं तत्त्वं ज्ञातव्यम् ।
</details>

<details open><summary>विश्वास-प्रस्तुतिः</summary>

न्यायाधिगमे तर्को ऽभ्युपायः ॥ ११।२३ ॥
</details>

<details><summary>मूलम्</summary>

न्यायाधिगमे तर्को ऽभ्युपायः ॥ ११।२३ ॥
</details>

न्याययुक्तस्यार्थस्याधिगमे ऽवधारणे तर्को ऽनुमानम् अभ्युपायः । अभिर् धात्वर्थानुवादी । तत्र मनुः ।

	आकारैर् इङ्गितैर् गत्या चेष्टया हर्षितेन च ।

	नेत्रवक्त्रविकारैश् च गृह्यते ऽन्तर्गतं मनः ॥ इति ॥ ११।२३ ॥

<details><summary>हरदत्त-प्रस्तावः</summary>

ततश् च_ ।
</details>

<details open><summary>विश्वास-प्रस्तुतिः</summary>

तेनाभ्युह्य यथास्थानं गमयेत् ॥ ११।२४ ॥
</details>

<details><summary>मूलम्</summary>

तेनाभ्युह्य यथास्थानं गमयेत् ॥ ११।२४ ॥
</details>

तेन तर्केणाभ्यूह्यैवम् अयम् अर्थो भवितुम् अर्हतीति निश्चित्य यथास्थानं यत्र पक्षे ऽर्थस् तत्र गमयेत् ॥ ११।२४ ॥

<details><summary>हरदत्त-प्रस्तावः</summary>

अथात्मन एकाकिनस् तर्केणापि दुरधिगमत्वे सति ।
</details>

<details open><summary>विश्वास-प्रस्तुतिः</summary>

विप्रतिपत्तौ त्रैविद्यवृद्धेभ्यः प्रत्यवहृत्य  
निष्ठां गमयेत् ॥ ११।२५ ॥
</details>

<details><summary>मूलम्</summary>

विप्रतिपत्तौ त्रैविद्यवृद्धेभ्यः प्रत्यवहृत्य  
निष्ठां गमयेत् ॥ ११।२५ ॥
</details>

विप्रतिपत्तौ सत्यां दुरधिगमत्वे सति त्रैविद्यवृद्धान् समानाय्य तैः सह विचार्यार्थतत्त्वं तेभ्यः प्रत्यवहृत्य निष्ठां गमयेत् । यत्र पक्षे ऽर्थो निष्ठितस् तं गमयेत् ॥ ११।२५ ॥

<details><summary>हरदत्त-प्रस्तावः</summary>

किम् एवं कुर्वतो भवति ।
</details>

<details open><summary>विश्वास-प्रस्तुतिः</summary>

तथा ह्य् अस्य निःश्रेयसं भवति ॥ ११।२६ ॥
</details>

<details><summary>मूलम्</summary>

तथा ह्य् अस्य निःश्रेयसं भवति ॥ ११।२६ ॥
</details>

एवम् अस्य निर्णयं कुर्वतो निश्रेयसम् उभयोर् लोकयोर् भवति । इह जनानुरागेनामुत्र धर्मप्राप्त्या चेति हेतोः ॥ ११।२६ ॥

<details><summary>हरदत्त-प्रस्तावः</summary>

न केवलं राज्ञ एव सिद्धिः । किं तर्हि सह निर्णेतॄणां ब्राह्मणानाम् अपीति दर्शयितुं श्रुतिम् उदाहरति ।
</details>

<details open><summary>विश्वास-प्रस्तुतिः</summary>

ब्रह्म क्षत्रेण सपृक्तं देवपितृमनुष्यान्  
धारयतीति विज्ञायते ॥ ११।२७ ॥
</details>

<details><summary>मूलम्</summary>

ब्रह्म क्षत्रेण सपृक्तं देवपितृमनुष्यान्  
धारयतीति विज्ञायते ॥ ११।२७ ॥
</details>

ब्रह्म त्रैविद्यलक्षणं क्षत्रेण संयुक्तं राज्ञा सह धर्मं विविञ्चेद् देवपितृमनुष्यान् धारयन्तीति श्रुतिसिद्धम् । एवं निर्णये कृते यथोकं कर्मानुतिष्ठन्ति मनुष्याः । तच् च धर्म्यं कर्म देवा उपजीवन्ति पितरश् च न क्षीयन्त इति न्यायेन सर्वेषां धारणं भवतीति ॥ ११।२७ ॥

<details><summary>हरदत्त-प्रस्तावः</summary>

अथ दौःशील्याद् व्यवस्थां नानुमन्यते ततः ।
</details>

<details open><summary>विश्वास-प्रस्तुतिः</summary>

दण्डो दमनाद् इत्य् आहुस् तेनादान्तान् दमयेत् ॥ ११।२८ ॥
</details>

<details><summary>मूलम्</summary>

दण्डो दमनाद् इत्य् आहुस् तेनादान्तान् दमयेत् ॥ ११।२८ ॥
</details>

दमनयोगाद् दण्डशब्दस्य दण्डत्वम् इत्य् आहुर् धर्मज्ञाः । तेनादान्तान् अवश्यान् दमयेद् वशं नयेत् । दण्डेनादान्तान् दमयेद् इत्य् एवं सिद्धे दण्डः –

	धिग्दण्डं प्रथमं कुर्याद् वाग्दण्डं तदनन्तरम् ।

	तृतीयं धनदण्डं तु वधदण्डं ततः परम् ॥

	देवदानवगन्धर्वा रक्षांसि पतगोरगाः ।

	ते ऽपि भोगाय कल्प्यन्ते दण्डेनैव निपीडिताः ॥ इति ॥ ११।२८ ॥

<details><summary>हरदत्त-प्रस्तावः</summary>

अथैवं शास्त्रवश्यतया राज्ञा च स्वधर्मे स्थाप्यमानानां वर्णानाम् आश्रमाणां च कथं सिद्धिर् इत्य् अत आह ।
</details>

<details open><summary>विश्वास-प्रस्तुतिः</summary>

वर्णाश्रमाः स्वस्वधर्मनिष्ठाः प्रेत्य कर्मफलम्   
	अनुभूय ततः शेषेण विशिष्टदेशजातिकुलरूपायुःश्रुत-  
  वृत्तवित्तसुखमेधसो जन्म प्रतिपद्यन्ते ॥ ११।२९ ॥
</details>

<details><summary>मूलम्</summary>

वर्णाश्रमाः स्वस्वधर्मनिष्ठाः प्रेत्य कर्मफलम्   
	अनुभूय ततः शेषेण विशिष्टदेशजातिकुलरूपायुःश्रुत-  
  वृत्तवित्तसुखमेधसो जन्म प्रतिपद्यन्ते ॥ ११।२९ ॥
</details>

वर्णा ब्राह्मणादयः । आश्रमा ब्रह्मचर्यादयः । ते स्वधर्मनिष्ठा वर्णप्रयुक्तान् आश्रमप्रयुक्तान् उभयप्रयुक्तांश् च दर्मान् अनुष्थितवन्तः प्रेत्य मरणेन लोकान्तरं गत्वा तस्य तस्य कर्मणः फलं स्वर्गादिकम् अनुभूय ततस् तदनन्तरं शेषेण भुक्तावशिष्टेन कर्मणा विशिष्टदेशादिकान् भुक्त्वा जन्म प्रतिपद्यन्ते । तत्र विशिष्टशब्दो देशदिभिः सर्वैः संबध्यते । विशिष्टो देश आर्यावर्तादिः । विशिष्टजातिर् ब्राह्मणजातिः । विशिष्टकुलम् अध्ययनादिसंपन्नम् । विशिष्टरूपं कान्तिमत् । विशिष्टायुः सहषोडशं वर्षशतम् । सहषोडशं वर्षशतम् अजीवद् इति दर्शनात् । रोगरहितत्वम् अप्य् आयुषो विशेषः । विशिष्तश्रुतं ब्राह्मणश् च बहुश्रुत इत्य् अत्र व्याख्यातम् । विशिष्टवृत्तम् अनुपाधि चारित्रम् । विषिष्टवित्तं धर्मार्जितं धर्मे प्रयुज्यमानं च । सुखं निरपायस्थानाधिष्ठानेनानिषिद्धमुखसेवनम् । विशिष्टमेधा ग्रन्थार्थयोर् ग्रहणशक्तिर् इति । मेधाशब्दे सकारान्तत्वम् आर्षं सुमेधसो दुर्मेधस इत्यादिष्व् एव दर्शनात् । कर्माणि भुज्यमानानि पुण्यान्य् अपुण्यानि च सशेषाण्य् एवं भुज्यन्ते । ऐहिकस्य शरीरग्रहणादेर् अपि पुण्यापुण्यनिबन्धनत्वात् ॥ ११।२९ ॥

<details open><summary>विश्वास-प्रस्तुतिः</summary>

विष्वञ्चो विपरीता नश्यन्ति ॥ ११।३० ॥
</details>

<details><summary>मूलम्</summary>

विष्वञ्चो विपरीता नश्यन्ति ॥ ११।३० ॥
</details>

ये वर्णाश्रमाः स्वानि कर्माणि यथावन् नानुतिष्ठन्ति ते विपरीता विष्वञ्चो नानायोनीर् गच्छन्तो नश्यन्ति । अनर्थपरम्पराम् अनुभवन्तीति ॥ ११।३० ॥

<details open><summary>विश्वास-प्रस्तुतिः</summary>

नानाचार्योपेदेशो दण्डश् च पालयेत् ॥ ११।३१ ॥
</details>

<details><summary>मूलम्</summary>

नानाचार्योपेदेशो दण्डश् च पालयेत् ॥ ११।३१ ॥
</details>

तान् विपरीतान् यथोक्तम् अकुर्वतो वर्णान् आश्रमांश् चाचार्योपदेशस् तावत् पालयते । तत्राप्य् अतिष्ठतो राजदण्डः ॥ ११।३१ ॥

<details><summary>हरदत्त-प्रस्तावः</summary>

यत एवम् ।
</details>

<details open><summary>विश्वास-प्रस्तुतिः</summary>

तस्माद् राजाचार्याव् अनिन्द्याव् अनिन्द्यौ ॥ ११।३२ ॥
</details>

<details><summary>मूलम्</summary>

तस्माद् राजाचार्याव् अनिन्द्याव् अनिन्द्यौ ॥ ११।३२ ॥
</details>

तस्माद् धेतो राजाचार्यौ मान्याव् अनिन्द्याव् इति । यद्य् अपि नियमनकाले हितैषितया प्रमुखपुरुषौ भवतस् तथापि तयोर् निन्दा न कार्या । [अभ्यासो ऽध्यायसमाप्त्यर्थः] ॥ ११।३२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने एकादशो ऽध्यायः**

## 
**अथ द्वादशो ऽध्यायः**

<details><summary>हरदत्त-प्रस्तावः</summary>

दण्डेनादान्तान् दमयेद् इत्य् उक्तम् । तत्र कियत्य् अपराधे कियान् दण्ड इत्य् अत आह ।
</details>

<details open><summary>विश्वास-प्रस्तुतिः</summary>

शूद्रो द्विजातीन् अभिसंधायाभिहत्य च वाग्दण्ड-  
पारुष्याभाम् अङ्गमोच्यो येनोपहन्यात् ॥ १२।१ ॥
</details>

<details><summary>मूलम्</summary>

शूद्रो द्विजातीन् अभिसंधायाभिहत्य च वाग्दण्ड-  
पारुष्याभाम् अङ्गमोच्यो येनोपहन्यात् ॥ १२।१ ॥
</details>

शूद्रश् चतुर्थो वर्णः । स द्विजातीन् ब्राह्मणादींस् त्रीन् वर्णान् । वाक्पार्युष्येणाभिसंधायाभिभूय दण्डपारुष्येनाभिहत्य च । अभिर् अभिसंधिपूर्वे बुद्धिपूऋवं ताडयित्वा । दण्डग्रहणं हस्तादेर् अप्य् उपलक्षणम् । एवं कुर्वन्न् अङ्गमोच्यो ऽवयवेन वियोजनीयो येनाङ्गेनोपहन्याद् अपराधं कुर्यात् तद् अङ्गं मोच्यः । हस्तेन ताडने हस्तच्छेदः पादेन ताडने पादच्छेदो वाचा जिह्वाच्छेदः । अत्र मनुः ।

	येनाङ्गेनावरो वर्णो ब्राह्मणस्यापराध्नुयात् ।

	तद् अङ्गं तस्य छेत्तव्यं तन् मनोर् अनुशासनम् ॥ इति ।

पारुष्यग्रहणात् परिहासेनाप्रियवचने परिहासादिना ताडने च नेदं भवति ॥ १२।१ ॥

<details open><summary>विश्वास-प्रस्तुतिः</summary>

आर्यस्त्र्यभिगमने लिङ्गोद्धारः स्वहरणं   
च ॥ १२।२ ॥
</details>

<details><summary>मूलम्</summary>

आर्यस्त्र्यभिगमने लिङ्गोद्धारः स्वहरणं   
च ॥ १२।२ ॥
</details>

शूद्र इति प्रकृतं षष्ठ्यन्तम् अपेक्षते । आर्यास् त्रैवर्णिकाः । तेषां चेत् स्त्रियं शूद्रो ऽभिगच्छेत् तस्य लिङ्गोद्धारो लिङ्गोत्पाटनं कार्यं यच् च यावच् च स्वं तस्य च हरणं दण्डः । आर्याभिगमनम् इत्य् एव सिद्धे स्त्रीग्रहणम् आर्यगृहीतानां शूद्रायाम् अपीति सूचनार्थम् । तत्र वैश्यस्त्रियां स्वहरणं क्षत्रियायां लिङ्गोद्धारः । ब्राह्मण्याम् उभयम् इति ॥ १२।२ ॥

<details open><summary>विश्वास-प्रस्तुतिः</summary>

गोप्ता चेद् वधो ऽधिकः ॥ १२।३ ॥
</details>

<details><summary>मूलम्</summary>

गोप्ता चेद् वधो ऽधिकः ॥ १२।३ ॥
</details>

स यदि शूद्रस् तासां रक्षिता भवति तदा वधः कार्यः । अधिकग्रहणात् पूर्वोक्तदण्डद्वयम् अपि भवति ॥ १२।३ ॥

<details open><summary>विश्वास-प्रस्तुतिः</summary>

अथ हास्य वेदम् उपशृण्वतस् त्रपुजतुभ्यां   
	श्रोत्रप्रतिपूरणम् उदाहरणे जिह्वाच्छेदो धारणे  
  शरीरभेदः ॥ १२।४ ॥
</details>

<details><summary>मूलम्</summary>

अथ हास्य वेदम् उपशृण्वतस् त्रपुजतुभ्यां   
	श्रोत्रप्रतिपूरणम् उदाहरणे जिह्वाच्छेदो धारणे  
  शरीरभेदः ॥ १२।४ ॥
</details>

अथ हेति वाक्यालंकारे । उपश्रुत्य बुद्धिपूर्वम् अक्षरग्रहणम् उपश्रवणम् । अस्य शूद्रस्य वेदम् उपशृण्वतस् त्रपुजतुभ्यां त्रपुणा जतुना च द्रवीकृतेन श्रोत्रे प्रतिपूरयितव्ये । उपश्रणशब्देन यदृच्छया ध्वनिमात्रश्रवणे न दोषः । स चेद् द्विजातिभिः सह वेदाक्षरण्य् उदाहरेद् उच्चरेत् । तस्य जिह्वा छेद्या । धारणे सति यदान्यत्र गतो ऽपि स्वयम् उच्चारयितुं शक्नोति ततः परश्वादिना शरीरम् अस्य भेद्यम् ॥ १२।४ ॥

<details open><summary>विश्वास-प्रस्तुतिः</summary>

आसनशयनवाक्पथेषु समप्रेप्सुर् दण्ड्यः ॥ १२।५ ॥
</details>

<details><summary>मूलम्</summary>

आसनशयनवाक्पथेषु समप्रेप्सुर् दण्ड्यः ॥ १२।५ ॥
</details>

शूद्रश् चेद् आसनादिषु द्विजातिभिः सह साम्यं प्रेप्सति तत्तुल्यभावं ततो ऽसौ दण्ड्यः । दण्डश् च आपस्तम्बेन दर्शितः: “वाचि पथि शय्यायाम् आसन इति समी भवतो दण्डताडनम्” इति । दन्डेनासौ ताड्य इति । अत्र मानवो विशेषः ।

	सहासनम् अभिप्रेप्सुर् उत्कृष्टस्यापकृष्टकः ।

	कट्यां कृताङ्को निर्वास्यः स्फिजौ वाप्य् अस्य कर्तयेत् ॥ इति ॥ १२।५ ॥

<details open><summary>विश्वास-प्रस्तुतिः</summary>

शतं क्षत्रियो ब्राह्मणाक्रोशे ॥ १२।६ ॥
</details>

<details><summary>मूलम्</summary>

शतं क्षत्रियो ब्राह्मणाक्रोशे ॥ १२।६ ॥
</details>

क्षत्रियश् चेद् ब्राह्मणम् आक्रोशेद् वाचा परुषया निन्देत् ततः शतं दण्ड्यः । दण्डप्रकरणे सर्वत्र ताम्रिकस्य कार्षापणस्य ग्रहणम् इति स्मार्तो व्यवहारः । शतं कार्षापणानि दण्ड्यः । दण्डपारुष्ये द्विगुणम् । अथाह बृहस्पतिः ।

	वाक्पारुष्ये कृते यस्य यथा दण्डो विधीयते ।

	तस्यैव द्विगुणं दण्डं कारयेन् मरणाद् ऋते ॥ इति ॥ १२।६ ॥

<details open><summary>विश्वास-प्रस्तुतिः</summary>

अध्यर्धं वैश्यः ॥ १२।७ ॥
</details>

<details><summary>मूलम्</summary>

अध्यर्धं वैश्यः ॥ १२।७ ॥
</details>

वैश्यस् तु ब्राह्मणाक्रोशे ऽध्यर्धं शतं दण्ड्यो ऽर्धाधिकं पञ्चाशदधिकं शतं दण्ड्यः ॥ १२।७ ॥

<details open><summary>विश्वास-प्रस्तुतिः</summary>

ब्राह्मणस् तु क्षत्रिये पञ्चाशत् ॥ १२।८ ॥
</details>

<details><summary>मूलम्</summary>

ब्राह्मणस् तु क्षत्रिये पञ्चाशत् ॥ १२।८ ॥
</details>

क्षत्रियाक्रोशे ब्राह्मणस् तु पञ्चाशत्पणान् दण्ड्यः ॥ १२।८ ॥

<details open><summary>विश्वास-प्रस्तुतिः</summary>

तदर्धं वैश्ये ॥ १२।९ ॥
</details>

<details><summary>मूलम्</summary>

तदर्धं वैश्ये ॥ १२।९ ॥
</details>

वैश्याक्रोशे तदर्धं पञ्चविंशतिपणान् दण्ड्यः ॥ १२।९ ॥

<details open><summary>विश्वास-प्रस्तुतिः</summary>

न शूद्रे किंचित् ॥ १२।१० ॥
</details>

<details><summary>मूलम्</summary>

न शूद्रे किंचित् ॥ १२।१० ॥
</details>

शूद्रे त्व् आक्रुष्टे न किंचिद् अपि द्रव्यं ब्राह्मणो दण्ड्यः । तद् इदं न वक्तव्यम्: अवचनाद् एव दण्डाभावः सिध्येत् । किं तु क्षत्रियवैश्ययोः शूद्राक्रोशे दण्डप्रापणार्थम् उक्तम् । तद् उक्तम् उशनसा: “शूद्रम् आक्रुश्य क्षत्रियश् चतुर्विंशतिपणान् दण्डभाग् वैश्यः षट्त्रिंशत्” इति ॥ १२।१० ॥

<details open><summary>विश्वास-प्रस्तुतिः</summary>

ब्राह्मणराजन्यवत् क्षत्रियवैश्यौ ॥ १२।११ ॥
</details>

<details><summary>मूलम्</summary>

ब्राह्मणराजन्यवत् क्षत्रियवैश्यौ ॥ १२।११ ॥
</details>

ब्राह्मणराजन्ययोः परस्पराक्रोशे यादृशो दण्डस् तादृशः क्षत्रियवैश्ययोः परस्पराक्रोशे । ततश् चैवं सूत्रम् ऊहितव्यम् । शतं वैश्यः क्षत्रियाक्रोशे । क्षत्रियस् तु वैश्यं पञ्चाशत् । एवम् अन्तरप्रभवेष्व् अपि द्रष्टव्यम् । अत्र जमदग्निः: “मातृतुल्यम् अनुलोमानां पितृतुल्यं प्रतिलोमानाम्” इति ॥ १२।११ ॥

उक्तः साहसदण्डः । स्तेयदण्डम् आह ।

<details open><summary>विश्वास-प्रस्तुतिः</summary>

अष्टापाद्यं स्तेयकिल्बिषं शूद्रस्य ॥ १२।१२ ॥
</details>

<details><summary>मूलम्</summary>

अष्टापाद्यं स्तेयकिल्बिषं शूद्रस्य ॥ १२।१२ ॥
</details>

स्तेयं चौर्यम् । स्तेयोपात्तं द्रव्यं किल्बिषनिमित्तत्वात् किल्बिषम् उच्यते । स्तेयेनोपात्तं द्रव्यम् अष्टगुणम् आपादनीयं शूद्रस्य । कर्तरि षष्ठ्य् एषा । स्तेयकिल्बिषं शूद्रो ऽष्टगुणम् आपादयेद् राज्ञे दण्डरूपेण प्रतिपादयेद् इति । तत्रैको गुणः स्वामिने देयः । शेषो राज्ञे । उक्तं च चोरहृतम् अवजित्येत्यादिना ॥ १२।१२ ॥

<details open><summary>विश्वास-प्रस्तुतिः</summary>

द्विगुणोत्तराणीतरेषां प्रतिवर्णम् ॥ १२।१३ ॥
</details>

<details><summary>मूलम्</summary>

द्विगुणोत्तराणीतरेषां प्रतिवर्णम् ॥ १२।१३ ॥
</details>

इतरेषां वैश्यादीनां स्तेयकिल्बिषाणि प्रतिवर्णं द्विगुणोत्तराण्य् आपादनीयानि । वैश्यस्य षोडशगुणं क्षत्रियस्य द्वात्रिंशद्गुणं ब्राह्मणस्य चतुःषष्टिगुणम् इति ॥ १२।१३ ॥

<details><summary>हरदत्त-प्रस्तावः</summary>

कस्माद् इदम् एवम् इत्य् आह ।
</details>

<details open><summary>विश्वास-प्रस्तुतिः</summary>

विदुषो ऽतिक्रमे दण्डभूयस्त्वम् ॥ १२।१४ ॥
</details>

<details><summary>मूलम्</summary>

विदुषो ऽतिक्रमे दण्डभूयस्त्वम् ॥ १२।१४ ॥
</details>

यथा यथा वर्णोत्कर्षेण विद्योत्कर्षस् तथा तथा विहितातिक्रमे दण्डभूयस्त्वं भवति । निषेधदोषं ज्ञात्वापि प्रवर्तमानस्य दोषाधिक्यं भवति । अजानतस् त्व् अन्धकूपपतनवद् अनुग्रहो ऽस्ति । अष्टापाद्यम् इत्यादेर् अपवादः ॥ १२।१४ ॥

<details open><summary>विश्वास-प्रस्तुतिः</summary>

फलहरितधान्यशाकादाने पञ्चकृष्णलम्   
अल्पम् ॥ १२।१५ ॥
</details>

<details><summary>मूलम्</summary>

फलहरितधान्यशाकादाने पञ्चकृष्णलम्   
अल्पम् ॥ १२।१५ ॥
</details>

फलम् आम्रादि । हरितधान्यं स्तम्बे ऽवस्थितं व्रीह्यादि । शाकं वास्तूकादि । एतेषां स्तेयेनादाने पञ्चकृष्णलं दण्डः । कृष्णलं गुञ्जाबीजप्रमाणम् ।

	माषो विंशतिभागस् तु ज्ञेयः कार्षापणस्य हि ।

	कृष्णलस् तु चतुर्थांशो माषस्यैव प्रकीर्तितः ॥ इति ।

पञ्चानां कृष्णलानां समाहारः पञ्चकृष्णलम् । अल्पं तच् चेत् फलादि अल्पम् उदरपूरणमात्रम् । अधिके त्व् अष्टापाद्यम् एव ॥ १२।१५ ॥

<details open><summary>विश्वास-प्रस्तुतिः</summary>

पशुपीडिते स्वामिदोषः ॥ १२।१६ ॥
</details>

<details><summary>मूलम्</summary>

पशुपीडिते स्वामिदोषः ॥ १२।१६ ॥
</details>

पशुभिर् उपहते सस्यादौ पशुमतो दोषः । दण्डपरिमाणं वक्ष्यति }} १२।१६ ॥

<details open><summary>विश्वास-प्रस्तुतिः</summary>

पालसंयुक्ते तु तस्मिन् ॥ १२।१७ ॥
</details>

<details><summary>मूलम्</summary>

पालसंयुक्ते तु तस्मिन् ॥ १२।१७ ॥
</details>

स चेत् पशुः पालाय स्वामिना समर्पितस् तदा तस्मिन् पाले दोषः । पालयतीति पालओ गोपालः । इदं प्रमादकृते, बुद्धिपूर्वे तु द्विगुणो दण्डः, तथा स्मृत्यन्तरे दर्शनात् ॥ १२।१७ब् ॥

<details open><summary>विश्वास-प्रस्तुतिः</summary>

पथि क्षेत्रे ऽनावृते पालक्षेत्रकयोः ॥ १२।१८ ॥
</details>

<details><summary>मूलम्</summary>

पथि क्षेत्रे ऽनावृते पालक्षेत्रकयोः ॥ १२।१८ ॥
</details>

क्षेत्रिकः क्षेत्रान्य् अस्य क्षेत्रं पथ्य् अनावृतं भवति तत्र पशुपीडिते पालक्षेत्रिकयोर् उभयोर् दण्डो ऽर्धम् अर्धम् । पालस्यानवधानात् क्षेत्रिकस्य वृत्त्यकरणाच् च,

	वृतिं च तत्र कुर्वीत याम् उष्ट्रो नावलोकयेत् ।

इति मानवे दर्शनात् ॥ १२।१८ ॥

<details><summary>हरदत्त-प्रस्तावः</summary>

दण्डपरिमाणम् आह ।
</details>

<details open><summary>विश्वास-प्रस्तुतिः</summary>

पञ्च माषा गवि ॥ १२।१९ ॥
</details>

<details><summary>मूलम्</summary>

पञ्च माषा गवि ॥ १२।१९ ॥
</details>

उशनसा माषो दर्शितः ।

	माषो विंशतिभागस् तु ज्ञेयः कार्षापणस्य हि ।

	काकिणी तु चतुर्थांशो माषस्यैव प्रकीर्तितः ॥ इति ॥

माषाः पञ्च गोपीडिते सस्यादौ दण्डः ॥ १२।१९ ॥

<details open><summary>विश्वास-प्रस्तुतिः</summary>

षड् उष्ट्रखरे ॥ १२।२० ॥
</details>

<details><summary>मूलम्</summary>

षड् उष्ट्रखरे ॥ १२।२० ॥
</details>

द्वन्द्वैकवद्भावः । उष्ट्त्रखरे तूपहन्तरि प्रत्येकं षण्माषा दण्डः ॥ १२।२० ॥

<details open><summary>विश्वास-प्रस्तुतिः</summary>

अश्वमहिष्योर् दश ॥ १२।२१ ॥
</details>

<details><summary>मूलम्</summary>

अश्वमहिष्योर् दश ॥ १२।२१ ॥
</details>

लिङ्गम् अविवक्षितम् । अश्वे महिषे च प्रत्येकं दश माषा दण्डः ॥ १२।२१ ॥

<details open><summary>विश्वास-प्रस्तुतिः</summary>

अजाविषु द्वौ द्वौ ॥ १२।२२ 
</details>

<details><summary>मूलम्</summary>

अजाविषु द्वौ द्वौ ॥ १२।२२ 
</details>

अजेष्व् अविषु चोपसंहन्तृषु द्वौ द्वौ माषौ । संभूय चरन्तीति बहुवचनम् । प्रत्यजं प्रत्यविकं द्वौ द्वौ दण्डः ॥ १२।२२ ॥

<details open><summary>विश्वास-प्रस्तुतिः</summary>

सर्वविनाशे शदः ॥ १२।२३ ॥
</details>

<details><summary>मूलम्</summary>

सर्वविनाशे शदः ॥ १२।२३ ॥
</details>

यथा पुनः प्ररोहो न भवेति तथा सर्वविनाशे शदो दण्डः । शद इति भागाभिधानम् । यावांस् तत्र भाग उत्पत्स्यते तावत् स्वामिने देयम् । राज्ञे चानुरूपो दण्डः ॥ १२।२३ ॥

<details open><summary>विश्वास-प्रस्तुतिः</summary>

शिष्टाकरणे प्रतिषिद्धसेवायां च नित्यं चैलपिण्डाद्   
ऊर्ध्वं स्वहरणम् ॥ १२।२४ ॥
</details>

<details><summary>मूलम्</summary>

शिष्टाकरणे प्रतिषिद्धसेवायां च नित्यं चैलपिण्डाद्   
ऊर्ध्वं स्वहरणम् ॥ १२।२४ ॥
</details>

शिष्टं विहितम् । नित्यं शिष्टस्याकरणे नित्यं च प्रतिषिद्धसेवायां चैलपिण्डाद् ऊर्ध्वं चैलम् आच्छादनं पिण्डो ग्रासस् ताभ्याम् ऊर्ध्वं यावता तयोर् निवृत्तिस् ततो ऽधिकं यत् स्वं तस्य हरणं कार्यम् । आच्छादनासनार्थं यत् किंचित् परिहाप्यावशिष्टम् अस्य स्वं हर्तव्यम् इत्य् एवम् अतो निवृत्तेः ॥ १२।२४ ॥

<details><summary>हरदत्त-प्रस्तावः</summary>

अदत्तादाननिषेधविषये ऽपवादम् आह ।
</details>

<details open><summary>विश्वास-प्रस्तुतिः</summary>

गो’ग्न्यर्थे तृणमेधान् वीरुद्वनस्पतीनां च पुष्पाणि   
स्ववद् आददीत फलानि चापरिवृतानाम् ॥ १२।१५ ॥
</details>

<details><summary>मूलम्</summary>

गो’ग्न्यर्थे तृणमेधान् वीरुद्वनस्पतीनां च पुष्पाणि   
स्ववद् आददीत फलानि चापरिवृतानाम् ॥ १२।१५ ॥
</details>

अग्निः श्रौतस्मार्तादिर् न लौकिकः । गवार्थे तृणानि । अग्न्यर्थ एधान् वीरुद्वनस्पतीनाम् । लतानां वृक्षाणां पुष्पाणि देवतार्चनार्थानि नोपभोगार्थानि । गवाग्निसाहचर्याद् देवतार्थानीति गम्यते । एतानि तृणादीनि स्वामिभिर् अदत्तान्य् अपि स्ववद् आददीत । यथा स्वामी निःशङ्कम् आदत्ते तद्वद् आददीत । ते वीरुद्वनस्पतयो ऽपरिवृताश् चेत् तेषां फलान्य् अपि स्ववद् आददीत न स्वाम्यपेक्षा । फलविषयम् एतद् अपरिवृतत्वं न तृणादिविषयम्, पृथग्वाक्यत्वात् ॥ १२।२५ ॥

<details open><summary>विश्वास-प्रस्तुतिः</summary>

कुसीदवृद्धिर् धर्मा विंशतिः पञ्चमाषिकी  
मासम् ॥ १२।२६ ॥
</details>

<details><summary>मूलम्</summary>

कुसीदवृद्धिर् धर्मा विंशतिः पञ्चमाषिकी  
मासम् ॥ १२।२६ ॥
</details>

वृद्ध्यर्थं प्रयुक्तस्य द्रव्यस्य कुसीदसंज्ञा । “माषः कार्षापणस्य विंशतितमो भागः” इत्य् उशनसोक्तम् । पञ्च माषा वृद्धिरूपेण दीयन्ते यत्र विंशतौ सा पञ्चमाषिकी । तद् अस्मिन् वृद्ध्यायलाभशुल्कोपदा दीयत इत्य् अत्रार्थे प्राग्वहसेष्ठक् । अध्यर्धपूर्वद्विगोर् लुग् असञ्जायाम् इति लुक्प्राप्तो न कृतः स्वाच्छन्द्याद् ऋषिणा । कार्षापणानां विंशतिः प्रतिमासं पञ्चमाषिकी यथा भवति तथा भवन्ती कुसीदवृद्धिधर्माद् अनपेता । अत्र मनुः ।

	वसिष्ठविहितां वृद्धिं सृजेद् वित्तविवर्धिनीम् ।

	अशीतिभागं गृह्णीयान् मासाद् वार्धुषिकः शतः ॥ इति ।

अत्रापीयम् एव वृद्धिर् उक्ता । कथम् । पणस्य विंशतितमो भागो माषः । पणानां विंशतिश् चतुःशती माषाणां सम्पद्यते । चतुःशत्याः पञ्च माषा वृद्धिर् अशीतेर् एकः । पञ्चशतीति यश् चतुरशतीति (?) । याज्ञवल्क्यस् तु ।

	अशीतिभागो वृद्धिः स्यान् मसि मासि सबन्धके ।

	वर्णक्रमाच् छतं द्वित्रिचतुःपञ्चकम् अन्यथा ॥ इति ।

विश्वासार्थं यद् आधीयते सुवर्णादि तद् बन्धकम् । तद् उक्ते धनप्रयोगे वर्णानुपूर्व्याद् ब्राह्मणादिxव् अधमर्णेषु धनं द्वित्र्यादियुक्तं क्रमाद् भवति ॥ १२।२६ ॥

<details open><summary>विश्वास-प्रस्तुतिः</summary>

नातिसांवत्सरीम् एके ॥ १२।२७ ॥
</details>

<details><summary>मूलम्</summary>

नातिसांवत्सरीम् एके ॥ १२।२७ ॥
</details>

येयम् अशीतिभागलक्षणा धर्म्या वृद्धिस् ताम् अतिसांवत्सरीं संवत्सरे ऽतिक्रान्ते भवां न गृह्णीयात्, एकस्मिन्न् एव संवत्सरे प्रतिमासम् अशीतिभागो ग्राह्यस् तत ऊर्ध्वं न किंचिद् अपि ग्राह्यम् एषा धर्म्या भवतीत्य् एके मन्यन्ते । अतिसांवत्सरीम् इति रूपसिद्धिश् चिन्त्या ॥ १२।२७ ॥

<details><summary>हरदत्त-प्रस्तावः</summary>

स्वमतम् आह ।
</details>

<details open><summary>विश्वास-प्रस्तुतिः</summary>

चिरस्थाने द्वैगुण्यं प्रयोगस्य ॥ १२।२८ ॥
</details>

<details><summary>मूलम्</summary>

चिरस्थाने द्वैगुण्यं प्रयोगस्य ॥ १२।२८ ॥
</details>

यावता कालेन प्रयुक्तं धनं द्विगुणं भवति तावन्तम् एव कालं धर्म्यया वृद्ध्या विवर्धते नातः परम् इति । सुवर्णादिद्रव्यविषयम् एतत् । अत्र वसिष्ठः: “द्विगुणं हिरण्यं त्रिगुणं धान्यम् । धान्येनैव रसा व्याख्याताः । वृक्षमूलफलानि च तुलाधृतम् अष्टगुणम् इति । चिरग्रहणात् सहस्रेणापि संवत्सरैर् न द्वैगुण्यात् परं वर्धते इति ॥ १२।२८ ॥

<details open><summary>विश्वास-प्रस्तुतिः</summary>

भुक्ताधिर् न वर्धते ॥ १२।२९ ॥
</details>

<details><summary>मूलम्</summary>

भुक्ताधिर् न वर्धते ॥ १२।२९ ॥
</details>

विश्वासार्थं यद् आधीयते कांस्याभरणादि स आधिः । स चेद् उपभुक्तः प्रयुक्तो ऽर्थो न वर्धते । भोग एव तत्र वृद्धिर् इति ॥ १२।२९ ॥

<details open><summary>विश्वास-प्रस्तुतिः</summary>

दित्सतो ऽवरुद्धस्य च ॥ १२।३० ॥
</details>

<details><summary>मूलम्</summary>

दित्सतो ऽवरुद्धस्य च ॥ १२।३० ॥
</details>

धनिने धनं दातुम् इच्छतो ऽधमर्णस्य धनं न वर्धते । धनी वृद्धिलोभाद् व्याजेन न गृह्णाति चेत् तस्मिन्न् एव दिवसे परहस्ते स्थाप्यं तद् आरभ्य वृद्धिर् न वर्धते तथा यो दित्सन्न् अधमर्णो राजादिनावरुद्धस् तस्यापि दातुम् असमर्थस्य द्रव्यं तत आरभ्य न वर्धते ॥ १२।३० ॥

<details><summary>हरदत्त-प्रस्तावः</summary>

अथापदि वृद्ध्यन्तराण्य् आह ।
</details>

<details open><summary>विश्वास-प्रस्तुतिः</summary>

चक्रकालवृद्धिः ॥ १२।३१ ॥
</details>

<details><summary>मूलम्</summary>

चक्रकालवृद्धिः ॥ १२।३१ ॥
</details>

वृद्धिशब्दः प्रत्येकम् अभिसंबध्यते । यावता कालेन यावती वृद्धिस् ताम् अपि मूलीकृत्य तावतो पुनर् वृद्धिश् चक्रवृद्धिः ॥ यथाह नारदः ।

	वृद्धेर् अपि पुनर् वृद्धिश् चक्रवृद्धिर् उदाहृता ॥ इति ।

इयतः कालस्येयती वृद्धिर् इति यत्र समयेन गृह्यते सा कालवृद्धिः ॥ १२।३१ ॥

<details open><summary>विश्वास-प्रस्तुतिः</summary>

कारिताकायिकाशिखाधिभोगाश् च ॥ १२।३२ ॥
</details>

<details><summary>मूलम्</summary>

कारिताकायिकाशिखाधिभोगाश् च ॥ १२।३२ ॥
</details>

वृद्धय इत् शेषः । प्रयोक्ता गृ(ग्र)हीत्रा च देशकालकार्यावस्थापेक्षया प्रभूता न्यूना वा स्वयम् एव कल्पिता वृद्धिः कारिता । कायिका कायकर्मसंशोध्या । तथा बृहस्पतिः: “कायिका कर्मसंयुका” इति । व्यासस् तु ।

	दोह्यवाह्यकर्मयुक्ता कायिका समुदाहृता । इति ।

शिखावृद्धिं कात्यायन आह ।

	प्रत्यहं गृह्यते या हि शिखावृद्धिस् तु सा स्मृता ।

	शिखेन वर्धते नित्यं शिरश्छेदान् निवर्तते ॥

	मूले दत्ते तथैवेषा शिखावृद्धिस् ततः स्मृता ॥ इति ।

उदाहरणम् – तण्डुलप्रस्थस्य प्रत्यहं तण्डुलमुष्टिर् गृहत इति । आधिभोग आहितस्य क्षेत्रस्य भोगो ऽनुभवः । तत्रानुभव एव वृद्धिः । सा च शतेनापि संवत्सरैर् न निवर्तते । क्षेत्रं चोत्तमर्णस्य न भवति । यदा कदाचिद् अपि मूलप्रदाने सत्य् अधमर्णस्य भवति । अधिभोग इत्य् <u>अन्ये</u> । भोगम् अधिकृत्य वर्तत इत्य् अधिभोगवृद्धिः । तत्राप्य् एष एवार्थः । एतासु चक्रवृद्ध्यादिषु वृद्धेर् द्वैगुण्यात् परम् अपि भवत्य् एव ॥ १२।३२ ॥

<details open><summary>विश्वास-प्रस्तुतिः</summary>

कुसीदं पशूपजलोमक्षेत्रशदवाह्येषु   
नातिपञ्चगुणम् ॥ १२।३३ ॥
</details>

<details><summary>मूलम्</summary>

कुसीदं पशूपजलोमक्षेत्रशदवाह्येषु   
नातिपञ्चगुणम् ॥ १२।३३ ॥
</details>

पशोर् उपजातं पशूपजं घृतक्षीरादि । ऊर्णाकम्बलचामरवालव्यजनादि लोमक्षेत्रशदः क्षेत्रभोगः । वाह्यं बलीवर्दादि । वाह्यम् इति प्रायेण पठन्ति, तत्राप्य् एष एवार्थः । एतेषु पशूपजादिषु तत् कुसीदं यावत् पञ्चगुणं वर्धते पञ्चगुणतां नात्येति । अपर आह – पशूपजातिषु मूलत्वेन कल्पितस्य द्रव्यस्य तदानीम् अप्रदाने यावत् पञ्चगुणं वर्धते, धर्म्ययां च वृद्ध्या पञ्चगुणतां नत्येति ॥ १२।३३ ॥

<details open><summary>विश्वास-प्रस्तुतिः</summary>

अजडापौगण्डधनं दशवर्षभुक्तं परैः  
संनिधौ भोक्तुः ॥ १२।३४ ॥
</details>

<details><summary>मूलम्</summary>

अजडापौगण्डधनं दशवर्षभुक्तं परैः  
संनिधौ भोक्तुः ॥ १२।३४ ॥
</details>

जड उन्मत्तः पौगण्डो व्याकृतव्यवहारः । यो जडो न भवति पौगण्डो वा न भवति तस्य धनं परैस् तत्संनिधाव् एव चेद् दश वर्षाणि भुक्तं भवति तदा तद् धनं भोक्तुर् एव स्वम् इति निश्चीयते । स एव भोगः स्वामिनः सकाशाद् दानादिरूपेण तस्य धनस्य निर्गतं सूचयति । कथम् अपरथैतावन्तं कालम् एवम् अर्थम् अपरलोके तूष्णीम् आसीतेति । अत्र क्षेत्रविषये याज्ञवल्क्यः ।

	पश्यतो ऽब्रुवतो भूमेर् हानिर् विंशतिवार्षिकी ।

	परेण भुज्यमानाया धनस्य दशवार्षिकी ॥ 

इति ।

	पश्यन्न् अन्यस्य ददतः क्षितिं यो न निवारयेत् ।

	स्वामी सतापि लेखेन न स तल् लब्धुम् अर्हति ॥

इति बृहस्पतिः । अत्र मनुः ।

	यत् किंचिद् दश वर्षाणि संनिधौ प्रेक्षते धनी ।

	भुज्यमानं परैस् तूष्णीं न स तल् लब्धुम् अर्हति ॥ इति ।

अनागमं तु यो भुङ्क्त इत्यादि त्व् असंनिधिविषयाणि जडादिविषयाणि वा ॥ १२।३४ ॥

<details><summary>हरदत्त-प्रस्तावः</summary>

अस्यापवादः ।
</details>

<details open><summary>विश्वास-प्रस्तुतिः</summary>

न श्रोत्रियप्रव्रजितराजपुरुषैः ॥ १२।३५ ॥
</details>

<details><summary>मूलम्</summary>

न श्रोत्रियप्रव्रजितराजपुरुषैः ॥ १२।३५ ॥
</details>

श्रोत्रियादिभिर् भुज्यमानं न भोगमात्रात् तेषां भवति, उपेक्षाकारणत्वोपपत्तेः । श्रोत्रियप्रव्रजितयोर् धर्मतृष्णयोपेक्षेति । राजपुरुषस्य तु भयेन । राजपुरुषग्रहणं सर्वेषां बलवताम् उपलक्षणम् । एतेन साहसिका व्याख्याताः । अपरिग्रहस्यापि प्रव्रजितस्य स्वस्वामिके शून्यग्रहादाव् उपभोगः संभवति ॥ १२।३५ ॥

<details open><summary>विश्वास-प्रस्तुतिः</summary>

पशुभूमिस्त्रीणाम् अनतिभोगः ॥ १२।३६ ॥
</details>

<details><summary>मूलम्</summary>

पशुभूमिस्त्रीणाम् अनतिभोगः ॥ १२।३६ ॥
</details>

पशवश् चतुष्पादः । भूमिः क्षेत्रारामादिका । स्त्रियः परिचारिका दास्यः । पश्वादीनां स(स्व)त्वे नातिभोगो ऽपेक्षितः । अल्पेनापि भोगेन भोक्तुः स्वं भवति । कथम् अनन्तरगृहे दृश्यमानां गां स्वयं तक्रादि क्रीत्वोपयुञ्जान उपेक्षेत, कथं वा बहुफलम् आरामम्, कथं वा दासीं यौवनस्थानम् अन्वहं परिचारिकाम् ॥ १२।३६ ॥

<details open><summary>विश्वास-प्रस्तुतिः</summary>

रिक्थभाज ऋणं प्रतिकुर्युः ॥ १२।३७ ॥
</details>

<details><summary>मूलम्</summary>

रिक्थभाज ऋणं प्रतिकुर्युः ॥ १२।३७ ॥
</details>

ये यस्य रक्थभाजस् ते तदृणं प्रतिदद्युः । पुत्रपौत्रैस् तु रिक्थाभावे ऽपि देयम् । तथा च बृहस्पतिः ।

	ऋणम् आत्मीयवत् पित्र्यं पुत्रैर् देयं विभावितम् ।

	पैतामहं समं देयं न देयं तत्सुत्रस्य तत् ॥ इति ।

नारदः ।

	क्रमाद् अभ्यागतं प्राप्तं पुत्रैर् यन् नर्णम् उद्धृतम् ।

	दद्युः पैतामहं पौत्रास् तच् चतुर्थान् निवर्तते ॥

याज्ञवल्क्यः ।

	पितरि प्रोषिते प्रेते व्यसनाभिप्लुते ऽपि च ।

	पुत्रपौत्रैर् ऋणं देयं निह्नवे साक्षिभावितम् ॥ इति ॥ १२।३७ ॥

<details open><summary>विश्वास-प्रस्तुतिः</summary>

प्रातिभाव्यवणिक्शुल्कम्द्यद्यूतदाणाः  
पुत्रान् नाभ्याभवेयुः ॥ १२।३८ ॥
</details>

<details><summary>मूलम्</summary>

प्रातिभाव्यवणिक्शुल्कम्द्यद्यूतदाणाः  
पुत्रान् नाभ्याभवेयुः ॥ १२।३८ ॥
</details>

अत्र नारदः ।

	उपस्थानाय दानाय् प्रत्ययाय तथैव हि ।

	त्रिविधः प्रतिभूर् दृष्टस् त्रिष्व् एवार्थेषु सूरिभिः ॥ इति ॥

	तस्य प्रतिभुवि प्रेते दायादान् अपि दापयेत् ॥ इति ॥

विष्णु-याज्ञवल्क्यौ ।

	दर्शने प्रत्यये दाने प्रातिभाव्यं विधीयते ।

	आद्ये तु वितथे दाप्याव् इतरस्य सुता अपि ॥ इति ।

तस्माद् इदम् अपि दानप्रतिभूव्यतिरिक्तविषयं द्रष्टव्यम् ।

	अहम् एनं दर्शयिष्यामीति प्रातिभाव्यं तद् दर्शयित्वा पितरि प्रेते न तत्पुत्रेणासौ दर्शयितव्य इति । वणिग् वाणिज्यार्थम् उपात्तं द्रव्यं तद् अपि न पुत्रान् अभ्याभवति । यदा सलाभमूलं दास्यामीति परिभाष्य कस्यचित् सकाशाद् द्रव्यं गृहीत्वा वाणिज्याय देशान्तरं गतो म्रियेत् तदा तत्पुत्रेण न तत् प्रतिकर्तव्यम् इति । तथा शुल्कं प्रतिश्रुत्य विवाहं कृत्वा मृते तत्पुत्रं न तच्छुक्लम् अभ्याभवति । तथा मूलं दास्यामीति मद्यं बहु पीत्वा मृते न तत्पुत्रेण तद् दातव्यम् । तथा द्यूतं कृत्वा पराजितस् तत्पणद्रव्यम् अदत्वैव यदि म्रियते तत्पुत्रो न दातुम् अर्हति । यथा (तथा) व्यवहारे पराजितो राज्ञे दण्डम् अदत्वैव यदि म्रियते तदा न सो ऽपि दण्डः पुत्रान् अभ्याभवति ॥ १२।३८ ॥

<details open><summary>विश्वास-प्रस्तुतिः</summary>

निध्यन्वाधियाचितावक्रीताधयो नष्टाः सर्वान्   
अनिन्दितान् पुरुषापराधेन ॥ १२।३९ ॥
</details>

<details><summary>मूलम्</summary>

निध्यन्वाधियाचितावक्रीताधयो नष्टाः सर्वान्   
अनिन्दितान् पुरुषापराधेन ॥ १२।३९ ॥
</details>

निधिर् निक्षेपः ।

	स्वं द्रव्यं यत्र विस्रम्भान् निक्षिपत्य् अविशङ्कितः ।

स निक्षेपः । अन्वाधिर् उपनिधिः । औपनिधिकम् इति स्मृत्यन्तरे प्रसिद्धम् । तत्र याज्ञवल्क्यः ।

	भाजनस्थम् अनाख्याय हस्ते न्यस्य यद् अर्पयेत् ।

	द्रव्यं तदौपनिधिकं प्रतिदेयं तथैव तत् ॥ इति ।

याचितम् उत्सवादिष्व् आभरणादि । अवक्रीतम् अदत्तमौल्यम् अर्धदत्तमौल्यं वा । आधिर् गोप्याधिः । एते निध्यादयो यदि पुरुषापराधेन विना नष्टा भवन्ति चोरादिभिर् अपहृताः [वा] सर्वांस् तान् अनिन्दितान् आहुर् अदोषान् आहुः । न केवलं पुत्रान् एव नाभ्याभवेयुः किं तर्हि येषां सकाशे निध्यादयः कृतास् तान् अपि नाभ्याभवन्ति । अनिन्दितेति ते यदि पूर्वं दृष्टदोषा भवन्ति तदा पूर्वम् इदम् । पुरुषापराधस् तु यदि धारयितारः स्वद्रव्यवन् न रक्षयेयुः, यद्य् अग्निभयादौ स्वद्रव्यं गृहीत्वा निध्याद्य् उपेक्षेरन् स्वद्रव्यं वा गुप्तं निधाय बहिर् निध्यादि स्थापयेयुः । एतस्मिन् पुरुषापराधे सति दद्युर् एव ॥ १२।३९ ॥

<details open><summary>विश्वास-प्रस्तुतिः</summary>

स्तेनः प्रकीर्णकेशो मुसली राजानम् इयात् कर्माचक्षाणः 	॥ १२।४० ॥
</details>

<details><summary>मूलम्</summary>

स्तेनः प्रकीर्णकेशो मुसली राजानम् इयात् कर्माचक्षाणः 	॥ १२।४० ॥
</details>

स्तेनः सुवर्णस्तेयकृत् ।

	सुवर्णस्तेयकृद् विप्रो राजानम् अभिगम्य तु ।

	स्वकर्म ख्यापयन् ब्रूयान् मां भवान् अनुशास्त्व् इति ॥

इति मानवम् । प्रकीर्णकेशो मुक्तकेशः । आयसः खादिरो वा मुसल इति स्मृत्यन्तरम् । तद्वान् । “अंसे मुसलम् आधाय” इत्य् आपस्तम्बः । राजानम् इयात् कर्माचक्षाणः । एवंकरास्मि प्रशाधि माम् इति ब्रुवाणः ॥ १२।४० ॥

<details open><summary>विश्वास-प्रस्तुतिः</summary>

पूतो वधमोक्षाभ्याम् ॥ १२।४१ ॥
</details>

<details><summary>मूलम्</summary>

पूतो वधमोक्षाभ्याम् ॥ १२।४१ ॥
</details>

वधस् ताडनं मरणान्तिकम् । “तेनैव हन्यात्” इत्य् आपस्तम्बः । सकृद् एव ताडनम्,

	गृहीत्वा मुसलं राजा सकृद् धन्यात् तु तं स्वयम् ।

इति स्मरणात् । मोक्षो मोचनम् । पुनर् एवंविधं मा कार्षीर् गच्छेति । ताभ्यां च वधमोक्षाभ्यां स्तेनः पूतो भवति । हतो ऽपि शुध्यति मुक्तो ऽपि शुध्यतीति ॥ १२।४१ ॥

<details open><summary>विश्वास-प्रस्तुतिः</summary>

अघ्नन्न् एनस्वी राजा ॥ १२।४२ ॥
</details>

<details><summary>मूलम्</summary>

अघ्नन्न् एनस्वी राजा ॥ १२।४२ ॥
</details>

यदि दयादिना तं न हन्याद् राजा स्वयम् एनस्वी भवति । चोरस्य यद् एनस् तद् अस्य भवतीति ॥ १२।४२ ॥

<details><summary>हरदत्त-प्रस्तावः</summary>

अयं तु दण्डो ब्राह्मणवर्जम् इति दर्शयति ।
</details>

<details open><summary>विश्वास-प्रस्तुतिः</summary>

न शारीरो ब्राह्मणदण्डः ॥ १२।४३ ॥
</details>

<details><summary>मूलम्</summary>

न शारीरो ब्राह्मणदण्डः ॥ १२।४३ ॥
</details>

स्वयम् उपस्थितस्यापि ब्राह्मणस्य शारीरो दण्डो न कर्तव्यो मोक्ष एव । तथा च मनुः ।

	वधेन शुध्यति स्तेनो ब्राह्मणस् तपसैव च ॥ इति ।

अत्रैवकारबलात् तदानीं तस्यापि ब्राह्मणस्य तपसा मोक्षः । न क्वापि निमित्ते हरतच्छेदादिकम् अपि कर्तव्यम् इत्य् एवमर्थः । तथा च मनुः ।

	त्रिषु वर्णेषु तानि स्युर् अक्षतो ब्राह्मणो व्रजेत् ॥ इति ।

तपस्विब्राह्मणविषयम् इदम् ॥ १२।४३ ॥

<details><summary>हरदत्त-प्रस्तावः</summary>

अन्यस्य तु यथापराधं दण्डम् आह ।
</details>

<details open><summary>विश्वास-प्रस्तुतिः</summary>

कर्मवियोगविख्यापनविवासनाङ्ककरणानि ॥ १२।४४ ॥
</details>

<details><summary>मूलम्</summary>

कर्मवियोगविख्यापनविवासनाङ्ककरणानि ॥ १२।४४ ॥
</details>

यथा पुनस् तत् कर्म न करोति तथा करणं कर्मवियोगः । सर्वस्वहरणं प्रतिभूग्रहणम् इत्यादि । विख्यापनं चौर्यचिह्नेन ग्रामनगरादिष्व् आघोषणम् । विवासनं निर्वासनम् । यथापराधं ग्रामनगराद् राष्ट्राद् वा । अङ्ककरणं चिह्नकरणम् ।

तत्र मनुः ।

	गुरुतल्पे भगः कार्यः सुरापाने सुराध्वजः ।

	स्तेये तु श्वपदं कार्यं ब्रह्महण्यशिराः पुमान् ॥ इति ।

एषां कर्मवियोगादीनाम् एनःसु गुरुषु गुरूणि लघुषु लघूनीति न्यायेनापराधानुरूपा व्यवस्था । एतन् महापातकविषयम् । अङ्ककरणं तु तपस्विब्राह्मणस्यापि भवत्य् एव ॥ १२।४४ ॥

<details open><summary>विश्वास-प्रस्तुतिः</summary>

अप्रवृत्तौ प्रायश्चित्ती सः ॥ १२।४५ ॥
</details>

<details><summary>मूलम्</summary>

अप्रवृत्तौ प्रायश्चित्ती सः ॥ १२।४५ ॥
</details>

यस् तु राजा चोरविषयेष्व् एवंदण्डको न वर्तते तस्याम् अप्रवृत्तौ स्वयं प्रायश्चित्ती भवति । तत्र वसिष्ठः: “दण्ड्योत्सर्गे राजाइकरात्रम् उपवसेत् त्रिरात्रं पुरोहितः । कृच्छ्रम् अदण्ड्यदण्डने पुरोहित एकरात्रं त्रिरात्रं राजा” इति [वध् ४०–४३] ॥ १२।४५ ॥

<details open><summary>विश्वास-प्रस्तुतिः</summary>

चोरसमः सचिवो मतिपूर्वे ॥ १२।४६ ॥
</details>

<details><summary>मूलम्</summary>

चोरसमः सचिवो मतिपूर्वे ॥ १२।४६ ॥
</details>

साचिव्यं प्रतिश्रयाशनदानादि साहाय्यम् । तच् चेन् मतिपूर्वं चोरो ऽयम् इति ज्ञात्वापि यदि साचिव्यं करोति स चोरसमश् चोरवद् दण्ड्यः । अज्ञाते पुनर् अज्ञानम् एव शरणम् ॥ १२।४६ ॥

<details open><summary>विश्वास-प्रस्तुतिः</summary>

प्रतिग्रहीताप्य् अधर्मसंयुक्ते ॥ १२।४७ ॥
</details>

<details><summary>मूलम्</summary>

प्रतिग्रहीताप्य् अधर्मसंयुक्ते ॥ १२।४७ ॥
</details>

अपिशब्दान् मतिपूर्व इत्य् अनुवर्तते । यो ऽन्यस्य द्रव्यम् अनेन चोरितम् इति जानन्न् एव ततः प्रतिगृह्णाति सो ऽपि तस्मिन्न् अधर्मसंयुक्ते प्रतिग्रहे चोरसमः । प्रकरणाद् एव सिद्धे ऽधर्मसंयुक्तग्रहणम् अन्यत्रापि पापविषये प्रतिग्रहीतुस् तत् तत् पापं भवतीति ज्ञापनार्थम् ॥ १२।४७ ॥

<details open><summary>विश्वास-प्रस्तुतिः</summary>

पुरुषशक्त्यपराधानुबन्धविज्ञानाद्   
दण्डनियोगः ॥ १२।४८ ॥
</details>

<details><summary>मूलम्</summary>

पुरुषशक्त्यपराधानुबन्धविज्ञानाद्   
दण्डनियोगः ॥ १२।४८ ॥
</details>

पुरुषो ब्राह्मणादिजातिः । शक्तिर् अर्थदण्डे बह्वर्थो ऽल्पार्थ इति, शरीरदण्डे दुर्बलः प्रबलो वेति चिन्ता । अपराधः साक्षात् कर्तृत्वं साचिव्यकर्तृत्वं वेति । अनुबन्धो ऽअभ्यासः । एतान् पुरुषादीन् विज्ञाय तदनुरूपो दण्डो नियोक्तव्य इति ॥ १२।४८ ॥

<details open><summary>विश्वास-प्रस्तुतिः</summary>

अनुज्ञानं वा वेदवित्समवायवचनाद्   
वेदवित्समवायवचनात् ॥ १२।४९ ॥
</details>

<details><summary>मूलम्</summary>

अनुज्ञानं वा वेदवित्समवायवचनाद्   
वेदवित्समवायवचनात् ॥ १२।४९ ॥
</details>

वेदविदां त्रयाणां चतुर्णां वा समवायः संघः । अत्र मनुः ।

	चत्वारो वा त्रयो वापि यं ब्रूयुर् वेदपरगाः ।

	स धर्म इति विज्ञेयो नेतरेषां सहस्रशः ॥ इति ।

तस्य संघस्य वचनाद् अनुज्ञानं वा कर्तव्यम् । अनुपरोधो धर्मो वचनीय इति यदि ते ब्रूयुस् तदा वक्तव्यम् अनुजानामि त्वां गच्छ यथेष्टम् इति । [अभ्यासो ऽध्यायसमाप्त्यर्थः] ॥ १२।४९ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने द्वादोशो ऽध्यायः**

## 
**अथ त्रयोदशो ऽध्यायः**

<details open><summary>विश्वास-प्रस्तुतिः</summary>

विप्रतिपत्तौ साक्षिनिमित्ता सत्यव्यवस्था ॥ १३।१ ॥
</details>

<details><summary>मूलम्</summary>

विप्रतिपत्तौ साक्षिनिमित्ता सत्यव्यवस्था ॥ १३।१ ॥
</details>

विप्रतिपत्तौ साक्षिणः प्रष्टव्याः । तैर् यथोक्तं तथा सत्यं व्यवस्थाप्यम् । अत्र नारदः ।

	एकादशविधः साक्षी शास्त्रे दृष्टो मनीषिभिः ।

	कृतः पञ्चविधस् तेषां षड्विधो ऽकृत उच्यते ॥

	लिखितः स्मारितश् चैव यदृच्छाभिज्ञ एव च ।

	गूढश् चोत्तरसाक्षी च साक्षी पञ्चविधः कृतः ॥

	अन्ये पुनर् अनुद्दिष्टाः साक्षिणः समुदाहृताः ।

	ग्रामश् च प्राड्विवाकश् च राजा च व्यवहारिणाम् ॥

	कार्येष्व् अभ्यन्तरो यश् च अर्थिना प्रहितश् च यः ।

	कुल्याकुल्यविवादेषु भवेयुस् ते ऽपि साक्षिणः ॥ इति ॥ १३।१ ॥

<details><summary>हरदत्त-प्रस्तावः</summary>

ते पुनः कीदृशाः कियन्तो वेत्य् आह ।
</details>

<details open><summary>विश्वास-प्रस्तुतिः</summary>

बहवः स्युर् अनिन्दिताः स्वकर्मसु प्रात्ययिका राजां  
निष्प्रीत्यनभितापाश् चान्यतरस्मिन् ॥ १३।२ ॥
</details>

<details><summary>मूलम्</summary>

बहवः स्युर् अनिन्दिताः स्वकर्मसु प्रात्ययिका राजां  
निष्प्रीत्यनभितापाश् चान्यतरस्मिन् ॥ १३।२ ॥
</details>

वर्णप्रयुक्तान्य् आश्रमप्रयुक्तान्य् उभयप्रयुक्तानि स्वानि कर्माणि श्रौतानि स्मार्तानि च । तेष्व् अनिन्दिता अकरणाद् अन्यथाकरणाद् वा । अथ याज्ञावल्क्यः ।

	त्र्यवराः साक्षिनो ज्ञेयाः श्रौतस्मार्तक्रियापराः ॥ इति ।

प्रत्ययो विश्वासस् तेन ये चरन्ति ते प्रात्ययिकाः । य एवंभूत्[स् ते] राज्ञाम् अदृष्टदोषतया विश्वसनीयाः । अर्थिप्रत्यर्थिनोर् अन्यतरस्मिन् निष्प्रीतयो निःस्नेहा अनभिताया अकृतद्वेषाः । एवंभूता बहवः साक्षिणः स्युः । अत्र याज्ञवल्क्यः ।

	उभयानुमतः साक्षी भवत्य् एको ऽपि धर्मवित् ॥ इति ।

	अभ्यन्तरस् तु निक्षेपे साक्ष्य्म् एको ऽपि वाच्यते ।

	अर्थिना प्रहितः साक्षी भवत्य् एको ऽपि याचितः ॥

इति कात्यायनः ।

	प्रअमाणम् एको ऽपि भवेत् साहसेषु विशेषतः ।

इति व्यासः ॥ १३।२ ॥

<details open><summary>विश्वास-प्रस्तुतिः</summary>

अपि शूद्राः ॥ १३।३ ॥
</details>

<details><summary>मूलम्</summary>

अपि शूद्राः ॥ १३।३ ॥
</details>

शूद्रा अप्य् एवंविधाश् चेत् साक्षिणो भवेयुः किं पुनर् द्विजातय इति । एवं च गुणवद्द्विजात्यभावे शूद्रा अप्य् एवंविधा भवन्तीति द्रष्टव्यम् ॥ १३।३ ॥

<details open><summary>विश्वास-प्रस्तुतिः</summary>

ब्राह्मणस् त्व् अब्राह्मणवचनाद् अनवरोधो  
ऽनिबद्धश् चेत् ॥ १३।४ ॥
</details>

<details><summary>मूलम्</summary>

ब्राह्मणस् त्व् अब्राह्मणवचनाद् अनवरोधो  
ऽनिबद्धश् चेत् ॥ १३।४ ॥
</details>

ब्राह्मणो नात्र श्रोत्रियः । अस्य वृत्तान्तस्यासौ ब्राह्मणः साक्षीत्य् अब्राह्मणेनोक्ते राज्ञा साक्षित्वेन नावरोध्यो न निर्बन्धेन ग्राह्यः । अनिबद्धश् चेत् । स चेल् लेखनिबद्धो न भवति । लेख्यारूढस् तु भवत्य् एव साक्षी । नात्र कश्चिद् धेतुर् अस्ति वचनम् एव प्रमाणम् । अत्र नारदः ।

	असाक्ष्य् अपि हि शास्त्रेषु दृष्टः पञ्चविधो बुधैः ।

	वचनाद् दोषतो भेदात् स्वयम् उक्तेर् मतान्तरात् ॥

	श्रोत्रियाद् या वचनतः स्तेनाद् या दोषदर्शनात् ।

	भेदाद् विप्रतिपत्तिः स्याद् विवादे यत्र साक्षिणाम् ॥

	स्वयमुक्तिर् अनिर्दिष्टः स्वयम् एवैत्य यो वदेत् ।

	मृतान्तरो ऽर्थिनि प्रेते मुमूर्षुः श्राविताद् ऋते ॥ इति ।

तद् इह श्रोत्रियः क्वचिद् अपि साक्षी न भवतीति नारदस्य पक्षः । इहाब्राह्मणवचनाद् इत्य् उक्तत्वाद् ब्राह्मणेनोकतः श्रोत्रियो ऽपि भवत्य् एव साक्षी ॥ १३।४ ॥

<details open><summary>विश्वास-प्रस्तुतिः</summary>

नासमवेतापृष्टाः प्रब्रूयुः ॥ १३।५ ॥
</details>

<details><summary>मूलम्</summary>

नासमवेतापृष्टाः प्रब्रूयुः ॥ १३।५ ॥
</details>

असमवेता असमुदिता राज्ञा प्राड्विवाकेन वापृष्टाः सन्तो न ब्रूयुः । किं तु समवेताः पृष्टाश् च प्रब्रूयुः ॥ १३।५ ॥

<details open><summary>विश्वास-प्रस्तुतिः</summary>

अवचने ऽन्यथावचने च दोषिणः स्युः ॥ १३।६ ॥
</details>

<details><summary>मूलम्</summary>

अवचने ऽन्यथावचने च दोषिणः स्युः ॥ १३।६ ॥
</details>

ते चैवंभूता यदि जानन्त एव न [ब्रूयुर् अन्यथा वा] ब्रूयुस् तदा दोषिणो दुष्टाः स्युः । इह राज्ञा दण्ड्या परत्र च नाराकिणः ॥ १३।६ ॥

<details open><summary>विश्वास-प्रस्तुतिः</summary>

स्वर्गः सत्यवचने विपर्यये नरकः ॥ १३।७ ॥
</details>

<details><summary>मूलम्</summary>

स्वर्गः सत्यवचने विपर्यये नरकः ॥ १३।७ ॥
</details>

ब्रुवन्तस् तु यदि सत्यं ब्रुवन्ति तदा स्वर्गो भवति । विपर्यये ऽसत्यवचने नरको भवतीति ॥ १३।७ ॥

<details open><summary>विश्वास-प्रस्तुतिः</summary>

अनिबद्धैर् अपि वक्तव्यम् ॥ १३।८ ॥
</details>

<details><summary>मूलम्</summary>

अनिबद्धैर् अपि वक्तव्यम् ॥ १३।८ ॥
</details>

निबद्धा निर्दिष्टा यूयम् अत्र साक्षिण इति । तद्विपरीता अनिबद्धास् तैर् अपि साक्ष्यं वक्तव्यम् । ते च नारदेनान्ये पुनर् अनिर्दिष्टा इत्य् आरभ्य कथिता द्रष्टव्यः ॥ १३।८ ॥

<details open><summary>विश्वास-प्रस्तुतिः</summary>

न पीडाकृते निबन्धः ॥ १३।९ ॥
</details>

<details><summary>मूलम्</summary>

न पीडाकृते निबन्धः ॥ १३।९ ॥
</details>

पीडाकृतं पीडाकरणम् । निबन्धो निबन्धनम् अर्थसंबन्धादि । पीडाकरणे हिंसाविषये साक्षिणां निबन्धो न निरूप्यः । अर्थसंबन्धादि न किंचिद् अपि दूषणं भवति । आह व्याघ्रः ।

	स्तेये च साहसे चैव संसर्गे च स्त्रियास् तथा ।

	गरादीनां प्रयोगे च न दोषः साक्षिषु स्मृतः ॥ इति ॥ १३।९ ॥

<details open><summary>विश्वास-प्रस्तुतिः</summary>

प्रमत्तोक्ते च ॥ १३।१० ॥
</details>

<details><summary>मूलम्</summary>

प्रमत्तोक्ते च ॥ १३।१० ॥
</details>

प्रमादो ऽनवधानम् । अन्त्ये परे वाक्ये साक्षिणा यदृच्छया यद् उक्तं तत्रापि निबन्धो न भवति । अर्थसंबन्धादिदूषणं न भवति ॥ १३।१० ॥

<details><summary>हरदत्त-प्रस्तावः</summary>

विपर्यये नरक उक्तः । न स केवलं साक्षिण एव किं तर्हि ।
</details>

<details open><summary>विश्वास-प्रस्तुतिः</summary>

साक्षिसभ्यराजकर्तृषु दोषो धर्मतन्त्रपीडायाम्  
॥ १३।११ ॥
</details>

<details><summary>मूलम्</summary>

साक्षिसभ्यराजकर्तृषु दोषो धर्मतन्त्रपीडायाम्  
॥ १३।११ ॥
</details>

तन्त्रं लोकव्यवहारः । धर्मतन्त्रयोः पीडायां सत्यां साक्षिषु सभ्येषु राजनि कर्तरि च सर्वेषु दोषो भवति । कर्तृग्रहणं दृष्टान्तार्थम् । यावान् कर्तुर् दोषस् तावान् साक्ष्यादीनाम् अपीति । यद्य् अपि साक्षिणः पूर्वं दोष उक्तस् तथापीह ग्रहणं सभ्यादीनां ससाक्षिके ऽपि दोषग्रहणार्थम् । अन्यथासाक्षिकव्यवहारे सभ्यादीनां दोषः । ससाक्षिके तु साक्षिणाम् एवेत्य् उक्तं स्यात् ॥ १३।११ ॥

<details open><summary>विश्वास-प्रस्तुतिः</summary>

शपथेनैके सत्य् अकर्म ॥ १३।१२ ॥
</details>

<details><summary>मूलम्</summary>

शपथेनैके सत्य् अकर्म ॥ १३।१२ ॥
</details>

यत्र साक्षिषु तथा विश्वासो न भवति तत्र शपथेन सत्यकर्म शपथं कारयित्वा सत्यं वाचनीयम् इत्य् एके मन्यन्ते ॥ १३।१२ ॥

<details open><summary>विश्वास-प्रस्तुतिः</summary>

तद् देवराजब्राह्मणसंसदि स्याद्   
अब्राह्मणानाम् ॥ १३।१३ ॥
</details>

<details><summary>मूलम्</summary>

तद् देवराजब्राह्मणसंसदि स्याद्   
अब्राह्मणानाम् ॥ १३।१३ ॥
</details>

तच् छपथेन सत्यकर्म देवसंसदि, उग्राणां देवतानां संनिधौ ब्राह्मणानां संसदि परिषदि वा भवति । क्षत्रियादीनाम् अर्थगुरुत्वलघुत्वापेक्षो विकल्पः । महत्य् अर्थे देवतासंनिधाव् अल्पीयस्य् अन्यत्रेति । अब्राह्मणानाम् इति वचनाद् ब्राह्मणानां शपथकर्म न भवति । अत्र विष्णुः: “पृच्छेद् ब्रूहीति ब्राह्मणम् । सत्यं ब्रूहीति राजन्यम् । गोबीजकाञ्चनैर् वैश्यम् । सर्वपातकैः शूद्रम् । एवं हि साक्षिणः पृच्छेद् वर्णानुक्रमतो नृप इति । मनुस् तु ।

	सत्येन शापयेद् विप्रं क्षत्रियं वाहनायुधैः ।

	गोबीजकाञ्चनैर् वैश्यंण् शूद्रं सर्वैस् तु पातकैः ॥ इति ॥ १३।१३ ॥

<details><summary>हरदत्त-प्रस्तावः</summary>

विपर्यये नरक इति सामान्येन साक्षिणो दोष उक्तः । इदानीं व्यवहारविशेषे दोषविशेषम् आह ।
</details>

<details open><summary>विश्वास-प्रस्तुतिः</summary>

क्षुद्रपश्वनृत् साक्षी दश हन्ति ॥ १३।१४ ॥
</details>

<details><summary>मूलम्</summary>

क्षुद्रपश्वनृत् साक्षी दश हन्ति ॥ १३।१४ ॥
</details>

क्षुद्रपशवो ऽजाविकादयः । तद्विषये ऽनृतवदने साक्षी दश हन्ति । तेषां दशानां वधे यावान् दोषस् तावान् अस्य भवतीति । दण्डप्रायश्चित्ते अपि तदनुगुणे द्रष्टव्ये ॥ १३।१४ ॥

<details open><summary>विश्वास-प्रस्तुतिः</summary>

गो’श्वपुरुषभूमिषु दशगुणोत्तरान् ॥ १३।१५ ॥
</details>

<details><summary>मूलम्</summary>

गो’श्वपुरुषभूमिषु दशगुणोत्तरान् ॥ १३।१५ ॥
</details>

उक्तानाम् उत्तरं दश गुणान् दशगुणोत्तरान् । गवादिविषये ऽनृते साक्षी पूर्वोक्ताद् दशगुणोत्तरं तत्तद्वधयुक्तदोषो भवति । एतद् उक्तं भवति । गवानृते साक्षिणो गोशतहननदोषः । अश्वानृते ऽश्वसहस्रहननदोषः । पुरुषानृते ऽयुतपुरुषहननदोषः । भूम्यनृते यस्य सा भूमिस् तज्जातीयानां लक्षहननदोष इति ।

	पञ्च पश्वनृते हन्ति दश हन्ति गवानृते ।

	शतम् अश्वानृते हन्ति सहस्रं पुरुषानृते ॥

इत्य् एतत् त्व् अत्यन्तक्षुद्रपश्वादिविषयम् ॥ १३।१५ ॥

<details open><summary>विश्वास-प्रस्तुतिः</summary>

सर्वं वा भूमौ ॥ १३।१६ ॥
</details>

<details><summary>मूलम्</summary>

सर्वं वा भूमौ ॥ १३।१६ ॥
</details>

यदि वा भूमिविषये ऽनृते सर्वम् एव मनुष्यजातं हन्ति । ग्रामदेशादिमहाभूमिविषयो विकल्पः ॥ १३।१६ ॥

<details open><summary>विश्वास-प्रस्तुतिः</summary>

हरणे नरकः ॥ १३।१७ ॥
</details>

<details><summary>मूलम्</summary>

हरणे नरकः ॥ १३।१७ ॥
</details>

प्रासङ्गिकम् इदम् । भूमेर् इति विपरिणामेन संबन्धः । भूमेर् हरणे नरको भवति । कालान्तरावधिः शास्त्रान्तरावसेयः ॥ १३।१७ ॥

<details><summary>हरदत्त-प्रस्तावः</summary>

प्रकृतम् आह ।
</details>

<details open><summary>विश्वास-प्रस्तुतिः</summary>

भूमिवद् अप्सु ॥ १३।१८ 
</details>

<details><summary>मूलम्</summary>

भूमिवद् अप्सु ॥ १३।१८ 
</details>

अब्विषये ऽनृते भूमिवल् लक्षहननदोषो हरणे नरक इति च समानम् । अप्शब्देन कूपतडागादिरूपलक्षितः ॥ १३।१८ ॥

<details open><summary>विश्वास-प्रस्तुतिः</summary>

मैथुनसंयोगे च ॥ १३।१९ ॥
</details>

<details><summary>मूलम्</summary>

मैथुनसंयोगे च ॥ १३।१९ ॥
</details>

मैथुनसंयुक्ते चानृते परदारानसौ गच्छतीत्य् आदौ भूमिवद् इति चकाराद् गम्यते ॥ १३।१९ ॥

<details open><summary>विश्वास-प्रस्तुतिः</summary>

पशुवन् मधुसर्पिषोः ॥ १३।२० ॥
</details>

<details><summary>मूलम्</summary>

पशुवन् मधुसर्पिषोः ॥ १३।२० ॥
</details>

मधुसर्पिर्विषये ऽनृते क्षुद्रपशुवद् दोषः ॥ १३।२० ॥

<details open><summary>विश्वास-प्रस्तुतिः</summary>

गोवद् वस्त्रहिरण्यधान्यब्रह्मसु ॥ १३।२१ ॥
</details>

<details><summary>मूलम्</summary>

गोवद् वस्त्रहिरण्यधान्यब्रह्मसु ॥ १३।२१ ॥
</details>

ब्रह्म वेदः । वस्त्रादिविषये ऽनृते गोवद् दोषः । अधीत्य नास्मान् मयाधीतम् इत्यादि ब्रह्मानृतम् ॥ १३।२१ ॥

<details open><summary>विश्वास-प्रस्तुतिः</summary>

यानेष्व् अश्ववत् ॥ १३।२२ 
</details>

<details><summary>मूलम्</summary>

यानेष्व् अश्ववत् ॥ १३।२२ 
</details>

हस्तिशकटशिबिकादीनि यानानि । तद्विषये ऽनृते ऽश्ववद् दोषः । <u>अन्ये</u> तु क्षुद्रपश्वनृत इत्य् आरभ्य साक्षिश्रावणे योजयन्ति । क्षुद्रपश्वनृते साक्षिणो दशपशुहननदोषः । तस्मात् त्वया सत्यम् एव वक्तव्यम् इति साक्षी श्रावयितव्य इति । एवं सर्वत्रोपरिषाद् अपि ॥ १३।२२ ॥

<details><summary>हरदत्त-प्रस्तावः</summary>

एवम् अदृष्टविषये दोषम् उक्त्वा दृष्टविषये साक्षिणो दण्डम् आह ।
</details>

<details open><summary>विश्वास-प्रस्तुतिः</summary>

मिथ्यावचने याप्यो दण्ड्यश् च साक्षी ॥ १३।२३ ॥
</details>

<details><summary>मूलम्</summary>

मिथ्यावचने याप्यो दण्ड्यश् च साक्षी ॥ १३।२३ ॥
</details>

मिथ्यावचने दृष्टे साक्षी याप्यो गर्ह्यः सर्वैर् अयम् असंव्यवहार्य इति, दण्ड्यश् च राज्ञा । अत्र मनुः ।

	लोभात् सहस्रं दण्ड्यस् तु मोहात् पूर्वं तु साहसम् ।

	भयाद् द्वौ मध्यमौ दण्ड्यौ मैत्र्यात् पूर्वं चतुर्गुणम् ॥

	कामाद् दशगुणं पूर्वं क्रोधात् तद्द्विगुणं परम् ।

	अज्ञानाद् द्वे शते पूर्णे बालिश्याच् छतम् एव तु ॥

	कूटसाक्ष्यं तु कुर्वाणांस् त्रीन् वर्णान् धार्मिको नृपः ।

	प्रवासयेद् दण्डयित्वा ब्राह्मणं तु विवासयेत् ॥ इति ।

विष्णुः: “कूटसाक्षिणां सर्वस्वापहार उक्तश् चोपजीविनां च” इति ॥ १३।२३ ॥

<details open><summary>विश्वास-प्रस्तुतिः</summary>

नानृतवचने दोषो जीवनं चेत् तदधीनम् ॥ १३।२४ ॥
</details>

<details><summary>मूलम्</summary>

नानृतवचने दोषो जीवनं चेत् तदधीनम् ॥ १३।२४ ॥
</details>

यदा सत्यवचनात् परस्परवधो ऽनृतवदने तु तदधीनम् अनृतवचननिबन्धनम् अन्यस्य जीवनं भवति न वधस् तत्रानृतवचने न पूर्वोक्तो दोष इति । अत्र याज्ञवल्क्यः ।

	वर्णिनां हि वधो यत्र तत्र साक्ष्यनृतं वदेत् ।

	तत्पावनाय निर्वाप्यश् चरुः सारस्वतो द्विजैः ॥ इति ॥ १३।२४ ॥

<details open><summary>विश्वास-प्रस्तुतिः</summary>

न तु पापीयसो जीवनम् ॥ १३।२५ ॥
</details>

<details><summary>मूलम्</summary>

न तु पापीयसो जीवनम् ॥ १३।२५ ॥
</details>

यदि त्व् अनृतवचनेन पापीयसः पापवत्तरस्य परपीडारतस्य जीवनं भवति तदा न तु न दोषः । अपि तु दोष एवेति ॥ १३।२५ ॥

<details><summary>हरदत्त-प्रस्तावः</summary>

अथ साक्षिणः केन प्रष्टव्यास् तम् आह ।
</details>

<details open><summary>विश्वास-प्रस्तुतिः</summary>

राजा प्राड्विवाको ब्राह्मणो वा शास्त्रवित् ॥ १३।२६ ॥
</details>

<details><summary>मूलम्</summary>

राजा प्राड्विवाको ब्राह्मणो वा शास्त्रवित् ॥ १३।२६ ॥
</details>

पृच्छतीत् प्राट् । विविच्य वक्तीति विवाकः । न्यङ्कादिषु दर्शनाद् वृद्धिकुत्वे । राजा प्राड्विवाकः स्यात् । अन्यपरे तु तस्मिंस् तेन नियुक्तो ब्राह्मणो वा शास्त्रवित् । अत्र मनुः ।

	यद् वा स्वयं न कुर्यात् तु नृपतिः कार्यनिर्णयम् ।

	तदा नियुञ्ज्याद् विद्वांसं ब्राह्मणं कार्यनिर्णये ॥ इति ॥ १३।२६ ॥

<details open><summary>विश्वास-प्रस्तुतिः</summary>

प्राड्विवाकम् अध्याभवेत् ॥ १३।२७ ॥
</details>

<details><summary>मूलम्</summary>

प्राड्विवाकम् अध्याभवेत् ॥ १३।२७ ॥
</details>

अधिर् उपरिभाव ऐश्वर्ये वा । आङ् आगमनार्थे । एनम् उक्तलक्षणं प्राड्विवाकम् उपर्य् आसीनम् अधःस्थितश् चिरं वा गुणभूतः सन्न् आगच्छेत् कार्यार्थी । न तु प्राड्विवाकः स्वयं कार्यम् उत्पाद्याह्वयेद् इति । तथा च मनुः ।

	नोत्पादयेत् स्वयं कार्यं राजा नाप्य् अस्य पूरुषः । इति ॥ १३।२७ ॥

<details open><summary>विश्वास-प्रस्तुतिः</summary>

संवत्सरं प्रतीक्षेताप्रतिभायाम् ॥ १३।२८ ॥
</details>

<details><summary>मूलम्</summary>

संवत्सरं प्रतीक्षेताप्रतिभायाम् ॥ १३।२८ ॥
</details>

यदाभियुक्तस्यार्थिनः साक्षिणो वाप्रतिभा भवति वक्तव्यं न प्रतिभाति स्वयं जाड्याद्युपेतत्वाद् अर्थस्य वा चिरनिर्वृत्तत्वादिना दुर्निरूप्यत्वात् तदा संवत्सरं प्रतीक्षेत । एतावता कालेन निरूप्य ब्रूहीति कालं दद्यात् । अत्र कात्यायनः ।

	अस्वतन्त्रजडोन्मत्तबालदीक्षितरोगिणाम् ।

	कालः संवत्सराद् अर्वाक् स्वयम् एव यथेप्सितम् ॥

नारदः ।

	गहनत्वाद् विवादानाम् असामर्थ्यात् स्मृतेर् अपि ।

	ऋणादिषु हरेत् कालं कामं तत्त्वबुभुत्सया ॥ इति ।

प्रजापतिः ।

	दिनम् एकम् अथ द्वे वा त्रीणि वा पञ्च सप्त वा ।

	कालस् त्व् ऋणादौ गहन आ त्रिपक्षाद् अपि स्मृतः ॥ १३।२८ ॥

<details open><summary>विश्वास-प्रस्तुतिः</summary>

धेन्वनडुत्स्त्रीप्रजननसंयुक्ते च शीघ्रम् ॥ १३।२९ ॥
</details>

<details><summary>मूलम्</summary>

धेन्वनडुत्स्त्रीप्रजननसंयुक्ते च शीघ्रम् ॥ १३।२९ ॥
</details>

संयुक्तशब्दः प्रत्येकं संबध्यते । धेन्वादिसंयुक्ते विवादे शीघ्रं विवादयेत् । प्रजननं विवाहस् तद्धेतुत्वात् । स्त्री दास्यादिः । तथाह कात्यायनः ।

	धेनाव् अनुडुहि क्षेत्रे स्त्रीषु प्रजनने तथा ।

	न्यासे चारित्रके दत्ते तथैव क्रयविक्रये ॥

	कन्याया दूषणे स्तेये कलहे साहसे निधौ ।

	उपधौ कूटसाक्ष्ये च सद्य एव विवादयेत् ॥ इति ॥ १३।२९ ॥

<details open><summary>विश्वास-प्रस्तुतिः</summary>

आत्ययिके च ॥ १३।३० ॥
</details>

<details><summary>मूलम्</summary>

आत्ययिके च ॥ १३।३० ॥
</details>

	व्यपैति गौरवं यत्र विनाशस् त्याग एव च ।

	कालं तत्र न कुर्वीत कार्यम् आत्ययिकं हि तत् ॥

इति कात्यायनः । एवमादाव् आत्ययिके शीघ्रं विवादयेन् न कालं दद्याद् इति । याज्ञवक्यः \

	साहसस्तेयपारुष्यगो’भिशापात्यये स्त्रियाम् ।

	विवादयेत् सद्य एव कालो ऽन्यत्रेच्छया स्मृतः ॥ इति ॥ १३।३० ॥

<details open><summary>विश्वास-प्रस्तुतिः</summary>

सर्वधर्मेभ्यो गरीयः प्राड्विवाके सत्यवचनं  
सत्यवचनम् ॥ १३।३१ ॥
</details>

<details><summary>मूलम्</summary>

सर्वधर्मेभ्यो गरीयः प्राड्विवाके सत्यवचनं  
सत्यवचनम् ॥ १३।३१ ॥
</details>

श्रुतिस्मृतिचोदितेभ्यः सर्वधर्मेभ्यो गुरुतरम् इदं यत् प्राड्विवाके पृच्छति सति सत्यं ब्रूयात् । द्विरुक्तिर् अध्यायसमाप्त्यर्था ॥ १३।३१ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने त्रय्दशो ऽध्यायः**

## 
**अथ चतुर्दशो ऽध्यायः**

<details><summary>हरदत्त-प्रस्तावः</summary>

अथाशौचनिर्णयः ।
</details>

<details open><summary>विश्वास-प्रस्तुतिः</summary>

शावम् आशौचं दशरात्रम् अनृत्विग्दीक्षित  
ब्रह्मचारिणां सपिण्डानाम् ॥ १४।१ ॥
</details>

<details><summary>मूलम्</summary>

शावम् आशौचं दशरात्रम् अनृत्विग्दीक्षित  
ब्रह्मचारिणां सपिण्डानाम् ॥ १४।१ ॥
</details>

शवनिमित्तं शावम् । अशुचिभाव आशौचम् । दशरात्रं दशाहोरात्रं भवति सपिण्डानाम् ऋत्विगादिवर्जितानाम् । ऋत्विग्याजकः कर्मणि वर्तमानः । दीक्षितः कृतदीक्षणीयः कर्मणि वर्तमानः । ब्रह्मचारी प्रसिद्धः । आवभृथं पूर्वयोः । आब्रह्मचर्यपर्यन्तं परस्य । किं पुनर् इदम् आशौचलक्षणम् । कर्मण्य् अनधिकारो ऽभोज्यान्नतास्पृश्यता दानादिष्व् अनधिकारिता । अत्र मनुः ।

	उभयत्र दशाहानि कुलस्यान्नं न भुज्यते ।

	दानं प्रतिग्रहो यज्ञः स्वाध्यायश् च निवर्तते ॥

	न स्पृशेयुर् अनासन्नाः प्रेतस्यासन्नबान्धवान् ॥ इति च ।

अङ्गिराः ।

	सूतके तु यदा विप्रो ब्रह्मचारी विशेषतः ।

	पिबेत् पानीयम् अज्ञानात् समश्नीयात् स्पृशेत वा ॥

	पानीयमाने कुर्वीत पञ्चगन्व्यस्य भक्षणम् ।

	त्रिरात्रं भोजने प्रोक्तं स्पृष्ट्वा स्नानं विधीयते ॥ इति ।

याज्ञवल्क्यः ।

	उदक्याशौचिभिः स्नायात् संस्पृष्टस् तैर् उपस्पृशेत् ॥ इति ।

संवर्तः ।

	अस्थिसंचयनाद् ऊर्ध्वम् अङ्गस्पर्शो विधीयते ॥ इति ।

व्याघ्रः ।

	मरणाद् एव कर्तव्यं संयोगो यस्य नाग्निभिः ।

	दहनाद् एव कर्तव्यं यस्य वैतानिको विधिः ॥ इति ।

शङ्खः ।

	चतुर्थे दशरात्रं स्यात् षण्निशाः पुंसि पञ्चमे ।

	षष्ठे चतुरहाच् छुद्धिः सप्तमे तु दिनत्रयम् ॥ इति ।

एतत् सर्वं निर्गुणविषयम् । गुणवद्विषये पराशरः ।

	एकाहाच् छुध्यते विप्रो यो ऽग्निदेवसमन्वितः ।

	त्र्यहात् केवलवेदस् तु निर्गुणो दशभिर् दिनैः ॥ इति ।

बृहस्पतिः ।

	त्रिरात्रेण विशुध्येत विप्रो वेदाग्निसंयुतः ।

	पञ्चाहेनाग्निहिनस् तु दशाहाद् ब्राह्मणब्रुवः ॥ इति ।

अत्र ब्रह्मचारिग्रहणं गृहस्थव्यतिरिक्तानाम् आश्रमाणाम् उपलक्षणार्थम् । अत्र बृहस्पतिः ।

	नैष्ठिकानां व्रतस्थानां यतीनां ब्रह्मचारिणाम् ।

	नाशौचं सूतके प्रोक्तं शावए वापि तथैव च ॥ इति ।

दीक्षितग्रहणं चान्द्रायणादिव्रतप्रवृत्तानाम् उपलक्षणार्थम् । अत्र वसिष्ठः ।

	न राज्ञाम् अथ दोषो ऽस्ति व्रतिनां सत्रिणां तथा ।

	ऐन्द्रस्थानम् उपासीना न चापूता हि ते सदा ॥ इति ॥ १४।१ ॥

<details open><summary>विश्वास-प्रस्तुतिः</summary>

एकादशरात्रं क्षत्रियस्य ॥ १४।२ ॥
</details>

<details><summary>मूलम्</summary>

एकादशरात्रं क्षत्रियस्य ॥ १४।२ ॥
</details>

दीक्षितब्रह्मचारिव्यतिरिकस्य ज्ञातिमरणे क्षत्रियस्यैकादशरात्रं भवति । द्वादशरात्रेणेति याज्ञवल्क्यः । पञ्चदशरात्रेणेति वसिष्ठः । दशरात्रेणेति पराशरः । षोडशाहम् इति पैठीनसिः । एतेषां वृताग्निस्वाध्यायसमासव्यासापेक्षो विकल्पः ॥ १४।२ ॥

<details open><summary>विश्वास-प्रस्तुतिः</summary>

द्वादशरात्रं वैश्यस्यार्धमासम् एके ॥ १४।३ ॥
</details>

<details><summary>मूलम्</summary>

द्वादशरात्रं वैश्यस्यार्धमासम् एके ॥ १४।३ ॥
</details>

एकादशरात्रं पराशरः । विंशतिरात्रं वसिष्ठ-पैठीनसी । पूर्ववद् विकल्पः ॥ १४।३ ॥

<details open><summary>विश्वास-प्रस्तुतिः</summary>

मासं शूद्रस्य ॥ १४।४ ॥
</details>

<details><summary>मूलम्</summary>

मासं शूद्रस्य ॥ १४।४ ॥
</details>

सच्छूद्राणाम् अर्धमासम् इत्य् उशना । ये त्रैवर्णिकान् परिचरन्तस् तेभ्यो वृत्तिं लिप्सन्ते ते सच्छूद्राः । सा हि तेषाम् उत्तमा वृत्तिर् इत्य् अवोचाम । दासविषये बृहस्पतिः ।

	दासान्तेवासिभृतकाः शिष्याश् चैकत्रवासिनः ।

	स्वामितुल्येन शौचेन शुध्यन्ति मृतसूतके ॥ इति ।

अत्र क्रमविवाहे बौधायनः ।

	क्षत्रविट्शूद्रजातीया ये स्युर् विप्रस्य बान्धवाः ।

	तेषाम् अशौचे विप्रस्य दशाहाच् छुद्धिर् इष्यते ॥

	राजन्यवैश्याव् अप्य् एवं हीनजातिषु बन्धुषु ।

	स्वम् एवाशौचं कुर्यातां विशुच्छ्यर्थम् असंशयः ॥ इति ।

बृहस्पतिस् तु ।

	शुध्येद् विप्रो दशाहेन जन्महान्योः स्वयोनिषु ।

	सप्तपञ्चत्रिरात्रैस् तु क्षत्रविट्शूद्रयोनिषु ॥ इति ।

अत्र विष्णुर् विशेषम् आह – ब्राह्मणस्य क्षत्रियविट्शूद्रेषु षड्रात्रत्रिरात्रैकरात्रैः । क्षत्रियस्य विट्शूद्रयोः षड्रात्रत्रिरात्राभ्याम् । वैश्यस्य शूद्रे षड्रात्राच् छुद्धिर् इति प्रकृतम् । एषां वृत्ताद्यपेक्षया व्यवस्था । अधिकवर्णविषये मनुः ।

	सर्वे तूत्तमवर्णानाम् आशौचं कुर्युर् आदृताः ।

	तद्वर्णविधिदृष्टेन स्वं त्व् आशौचं स्वयोनिषु ॥ इति ।

उत्तमवर्णानां मरणप्रयुक्तम् आशौचम् उक्तं तद्वर्णविधिदृष्टेन प्रकारेण कुर्युः, स्वयोनिषु तु स्वाशौचं स्वजातिनिमित्तं कुर्युर् इति । अत एव ज्ञायते मातृजातियुक्ता अनुलोमानां धर्मा इति ॥ १४।४ ॥

<details open><summary>विश्वास-प्रस्तुतिः</summary>

तच् चेद् अन्तः पुनर् आपतेच् छेषेण शुध्येतन् ॥ १४।५ ॥
</details>

<details><summary>मूलम्</summary>

तच् चेद् अन्तः पुनर् आपतेच् छेषेण शुध्येतन् ॥ १४।५ ॥
</details>

अन्तरितस्य प्रतियोग्यपेक्षायां शावम् आशौचं दशरात्रम् इति प्रकृतं दशरात्राद्य् अभिसंबध्यते । शावस्य दशरात्रादेर् आशौचस्य मध्ये तस्मिन् वर्तमाने यद्य् अन्यच् छावाशौचं समानकालं न्यूनकालं वा पुनर् आपतेद् आगच्छेत् ततः शेषेण पूर्वं वर्तमानस्य दशरात्रादेर् यानि शिष्टान्य् अहानि तैर् एव शुध्येरन् । न पुनर् आपतितस्य कालप्रतीक्षेति । अत्र जनने ऽप्य् एवेम् इत्य् अतिदेशात् पूर्णस्य जननाशौचस्य मध्ये समानकालं वा न्यूनकालं वा जननाशौचम् आगच्छेच् छेषेण शुध्येरन् । यत्र न्यूनकालस्याशौचस्य मध्ये पूर्णकालम् आपतेत् तेनैव गच्छति । अत्र मनुः ।

	अन्तर्दशाहे स्यातां चेत् पुनर् मरणजन्मनी ।

	तावत् स्याद् अशुचिर् विप्रो यावत् तत् स्याद् अनिर्दशम् ॥ इति ।

देवलः ।

	आद्यानां यौगपद्ये तु ज्ञेया शुद्धिर् गरीयसी ॥ इति ।

अङ्गिराः ।

	मातर्य् अग्रे प्रमीतायाम् अशुद्धौ म्रियते पिता ।

	पितुः शेषेण शुद्धिः स्यान् मातुः कुर्यात् तु पक्षिणीम् ॥ इति ।

	सूतकाद् द्विगुणं शावं शावाद् द्विगुणम् आर्तवम् ।

	आर्तवाद् द्विगुणा सूतिस् ततो ऽधिशवदाहके ॥ इति ।

वृद्धात्रिः: “अनेन दाहकस्य सूतिकायाश् च पूर्वाशौचविशेषेणोत्तरस्य शुद्धिः” इति । अत्र षट्त्रिंशन्मतम् ।

	शावाशौचे समुत्पन्ने सूतकं तु यदा भवेत् ।

	शावेन शुध्यते सूतिर् न सूतिः शावशोधनी ॥ इति ॥ १४।५ ॥

<details open><summary>विश्वास-प्रस्तुतिः</summary>

रात्रिशेषे द्वाभ्याम् ॥ १४।६ ॥
</details>

<details><summary>मूलम्</summary>

रात्रिशेषे द्वाभ्याम् ॥ १४।६ ॥
</details>

पूर्वस्मिन्न् आशौचे रात्रिशेषे सति यद्य् अन्यद् आपतेत् ततो द्वाभ्याम् अहोभ्यां शुध्येरन् ॥ १४।६ ॥

<details open><summary>विश्वास-प्रस्तुतिः</summary>

प्रभाते तिसृभिः ॥ १४।७ ॥
</details>

<details><summary>मूलम्</summary>

प्रभाते तिसृभिः ॥ १४।७ ॥
</details>

अथ दशाहादौ व्यतीते ऽपरेद्युः प्रभाते संगवे यद्य् अन्यद् आपतेर् ततस् तिसृभी रात्रिभिः शुध्येरन् । अत्र मनुः ।

	विगतं तु विदेशस्थं शृणुयाद् यो ह्य् अनिर्दशम् ।

	यच् छेषं दशरात्रस्य तावद् एवाशुचिर् भवेत् ॥ इति ॥ १४।७ ॥

<details open><summary>विश्वास-प्रस्तुतिः</summary>

गोब्राह्मणहतानाम् अन्वक्षम् ॥ १४।८ ॥
</details>

<details><summary>मूलम्</summary>

गोब्राह्मणहतानाम् अन्वक्षम् ॥ १४।८ ॥
</details>

गवार्थे ब्राह्मणार्थे वा हतानां ये सपिण्डास् तेषाम् आशौचम् अन्वक्षम् । अन्वक्ष्यते प्रत्यक्ष्यते शवस् तावत् संस्कारान्ते स्नात्वा शुध्येरन्न् इति । अत्र सद्यःशौचाधिकारे मनुः ।

	गोब्राह्मणस्य चैवार्थे यस्य चेच्छति पार्थिवः ॥ इति ।

गवा ब्राह्मणेन वा ये हतास् तज्ज्ञानीनाम् आशौचम् अन्वक्षम् इति चार्थः । तथाह् उशना: “गोभिर् हतानां ब्राह्मणैर् हतानां च सद्य शौचम्” इति ॥ १४।८ ॥

<details open><summary>विश्वास-प्रस्तुतिः</summary>

राजक्रोधाच् च ॥ १४।९ ॥
</details>

<details><summary>मूलम्</summary>

राजक्रोधाच् च ॥ १४।९ ॥
</details>

हतानाम् इत्य् उपसमस्तम् अपेक्षते । राजक्रोधाद् ये हतास् तज्ज्ञातीनाम् अप्य् अन्वक्षम् आशौचम् ॥ १४।९ ॥

<details open><summary>विश्वास-प्रस्तुतिः</summary>

युद्धे ॥ १४।१० ॥
</details>

<details><summary>मूलम्</summary>

युद्धे ॥ १४।१० ॥
</details>

चकारो ऽनुवर्तते । युद्धे च हतानाम् अन्वक्षम् आशौचम् । अत्र मनुः ।

	डिम्बाहवहतानां च विद्युता पार्थिवेन च ॥ इति ।

डिम्बो जनसंमर्दः । सद्यःशौचं प्रकृतम् । पाठान्तरं त्व् अस्मभ्यं न रोचते । यदि वा स एव पाठः । आयुद्धेति पदच्छेदः । आयुद्धम् आयोधनम् । संग्राम इति यावत् । सर्वथा नञ्समासो न रोचते ॥ १४।१० ॥

<details open><summary>विश्वास-प्रस्तुतिः</summary>

प्रायानाशकशस्त्राग्निविषोदकोद्बन्धनप्रपतनैश्  
चेछताम् ॥ १४।११ ॥
</details>

<details><summary>मूलम्</summary>

प्रायानाशकशस्त्राग्निविषोदकोद्बन्धनप्रपतनैश्  
चेछताम् ॥ १४।११ ॥
</details>

प्रायो महाप्रस्थानम् । तद् अनिच्छतो ऽपि राजभयादिना संभवतीतीच्छताम् इत्य् उक्तम् । एवम् उत्तरेष्व् अपि यथासंभवम् इच्छानिच्छे द्रष्टव्ये । अश भोजने ऽशनम् आशः । स एवाशकस् तद्विपर्ययो ऽनाशकः । सत्य् एव भोज्यद्रव्ये क्रोधादिना भोजननिवृत्तिः । शस्त्राग्निविषोदकोद्बन्धनानि प्रसिद्धानि । प्रपतनं वृक्षात् पर्वताद् वा पातः । एतैः प्रायादिभिर् आत्मव्यापादने चकाराद् अन्यैर् अप्य् एवंविधैर् अन्वक्षम् आशौचम् इति । अत्र ब्रह्मपुराणे ।

	क्रोधात् प्रायं विषं वह्निः शस्त्रम् उद्बन्धनं जलम् ।

	गिरिवृक्षप्रपातं च ये कुर्वन्ति नराधमाः ॥

	ब्रह्मदण्डहता ये च ये चैव ब्राह्मणैर् हताः ।

	महापातकिनो ये च पतितास् ते प्रकीर्तिताः ॥

	पतितानां न दाहः स्यान् न च स्याद् अस्थिसंचयः ।

	न चाश्रुपातः पिण्डो वा कार्या श्राद्दक्रिया न च ॥ इति ।

अत्र अङ्गिराः ।

	यदि कश्चित् प्रमादेन म्रियेताग्न्युदकादिभिः ।

	तस्याशौचं विधातव्यं कर्तव्या चोदकक्रिया ॥ इति ॥ १४।११ ॥

<details><summary>हरदत्त-प्रस्तावः</summary>

सपिण्डानाम् इत्य् उक्तम् । के ते सपिण्डास् तान् आह ।
</details>

<details open><summary>विश्वास-प्रस्तुतिः</summary>

पिण्डनिवृत्तिः सप्तमे पञ्चमे वा ॥ १४।१२ ॥
</details>

<details><summary>मूलम्</summary>

पिण्डनिवृत्तिः सप्तमे पञ्चमे वा ॥ १४।१२ ॥
</details>

कूटस्थम् आरभ्य षष्ठपर्यन्तं सापिण्ड्यम् । सप्तमे तु निवृत्तिः । केचित् तु (?) सप्तमे सोदकत्वम्, “सप्तमे तु निवर्तते” इत्य् उक्तत्वात् । ततः परं सगोत्रत्वम् एव । पञ्चमे वेति यद् उक्तं तद् औरसव्यतिरिक्तविषयम् । तत्रापि यथासंभवं द्रष्टव्यम् । एवं चार्थः – पितृपितामहप्रपितामहेभ्यस् तत्परम् अपि द्वाभ्याम् इत्य् आत्मना सह षष्ठपर्यन्तं पिण्डं दद्यात् । सप्तमे तु निवृत्तिः । पञ्चमे वेति पुत्रिकापुत्रविषयम् एतत् । अत्र बौधायनः – “कथं कलु पुत्रिकापुत्रस्य पिण्डदानम् । एतत् ते ऽमुष्यै पितः, मम पितामह ये च त्वान् अनु, एतत् ते ऽमुष्यै पितामह मम प्रपितामह ये च त्वाम् अनु, एतत् ते ऽमुष्यै प्रपितामह मम प्रपितामह ये च त्वाम् अनु” इति । अस्यैवं पिण्डं ददतः पञ्चमे प्राप्ते पिण्डनिवृत्तिः । मात्स्यपुराणे ।

	लेपभाजश् चतुर्थाद्याः पित्राद्याः पिण्डभागिनः ।

	सप्तमः पिण्डदस् तेषां सापिण्ड्यं साप्तपौरुषम् ॥ इति ॥ १४।१२ ॥

<details open><summary>विश्वास-प्रस्तुतिः</summary>

जनने ऽप्य् एवम् ॥ १४।१३ ॥
</details>

<details><summary>मूलम्</summary>

जनने ऽप्य् एवम् ॥ १४।१३ ॥
</details>

शावम् आशौचं दशरात्रम् इत्यादेः प्रभाते तिसृभिर् इत्यन्तस्यातिदेशः । यथा शावम् आशौचं तथा जनने ऽपीति द्रष्टव्यम् ॥ १४।१३ ॥

<details open><summary>विश्वास-प्रस्तुतिः</summary>

मातापित्रोस् तन्मातुर् वा ॥ १४।१४ ॥
</details>

<details><summary>मूलम्</summary>

मातापित्रोस् तन्मातुर् वा ॥ १४।१४ ॥
</details>

तज्जननाशौचं मातापित्रोर् वा मातुर् एव वा । मुख्यत्वाज् जनन्याः पितुः प्राग् एव । ज्ञातीनां तत्र व्याघ्रः ।

	सूतकं तु सपिण्डानां पित्रोर् वा मातुर् एव वा ॥ इति ।

मातापित्रोर् वा तन्निमित्तत्वाद् इति । मनुस् तु ।

	जनने ऽप्य् एवम् एव स्यान् निपुणां शुद्धिम् इच्छताम् ।

	सर्वेषां शावम् आशौचं मातापित्रोस् तु सूतकम् ॥ इति ।

याज्ञवल्क्यः ।

	त्रिरात्रं दशरात्रं वा शावम् आशौचम् इष्यते ।

	ऊनद्विवर्ष उभयोः सूतकं मातुर् एव हि ॥ इति ।

बौधायनः: “जनने तावन् मातापित्रोर् दशाहम् आशौचे । मातुर् इत्य् एके । तत्परिहरणात् । पितुर् इत्य् एके । शुक्रप्राधान्यात् । अयोनिजा ह्य् अपि पुत्राः श्रूयन्ते । मातापित्रोर् एव तु संसर्गसामान्यात्” । अङ्गिराः ।

	नाशौचं सूतके प्रोक्तं सपिण्डानां कथंचन ।

	मातापित्रोर् अशौचं स्यात् सूतकं मातुर् एव च ॥

	सर्वेषां शावम् आशौचं मातापित्रोस् तु सूतकम् ।

	मातुर् वा सूतकं तस्माद् उपस्पृश्य पिता शुचिः ॥ इति ।

शङ्खलिखितौ: “जनने ऽप्य् एवम् । तत्र मातापितराव् अशुची इति । मातेत्य् एके” इति । पैठीनसिः ।

	जनने सपिण्डाः शुचयो मातापित्रोस् तु सूतकम् ।

	सूतकं मातुर् एव स्याद् उपस्पृश्य पिता शुचिः ॥ इति ।

अत्र वृत्ताद्यपेक्षो दशाहो नैषां विकल्पः । अन्ये भणन्ति अनधिकारलक्षणम् आशौचं सर्वेषां भवति, “उभयत्र दशाहानि कुलस्यान्नं न भुज्यते” इति मानवे दर्शनात् । अस्पर्शितालक्षणं तु मातापित्रोर् एवेति । गृहान्तरे वसतस् तत्संसर्गम् अगच्छतः पितुश् च नेति । “सूतके सूतकावर्जं संस्पर्शो न निषिध्यते” इति च पठन्ति ॥ १४।१४ ॥

<details open><summary>विश्वास-प्रस्तुतिः</summary>

गर्भमाससमारात्रीः स्रंसने गर्भस्य ॥ १४।१५ ॥
</details>

<details><summary>मूलम्</summary>

गर्भमाससमारात्रीः स्रंसने गर्भस्य ॥ १४।१५ ॥
</details>

	आ चतुर्थाद् भवेत् स्रावः पातः पञ्चमषष्ठयोः ।

	अत ऊर्ध्वं तु नारीणां स्रवः प्रसव उच्यते ॥ इति ।

तिस्रो गर्भविपदस् ताः सर्वाः स्रंसनशब्देनोच्यन्ते । यावतिथे मासे गर्भस्य स्रंसनं तन्माससमा रात्रीर् आशौचं भवति । अत्यन्तसंयोगे द्वितीया । द्वितीयमासादियथामाससंख्यान्य् अहानीति ॥ १४।१५ ॥

<details open><summary>विश्वास-प्रस्तुतिः</summary>

त्र्यहं वा ॥ १४।१६ ॥
</details>

<details><summary>मूलम्</summary>

त्र्यहं वा ॥ १४।१६ ॥
</details>

द्वितीये ऽपि मासे त्र्यहं वापि भवति । चतुर्षु तूत्कर्षः ॥ १४।१६ ॥

<details open><summary>विश्वास-प्रस्तुतिः</summary>

श्रुत्वा चोर्ध्वं दशम्याः पक्षिणीम् ॥ १४।१७ ॥
</details>

<details><summary>मूलम्</summary>

श्रुत्वा चोर्ध्वं दशम्याः पक्षिणीम् ॥ १४।१७ ॥
</details>

दशमीग्रहणं दशाहादेः परिपूर्णाशौचस्योपलक्षणम् । अहर्द्वयमध्यगता रात्रिः पक्षिणी रात्रिद्वयम् अध्यगतम् अहर् वा । पूर्ववद् द्वितीयाप्राप्तिर् विपत्तिप्रकरणात् । मरणनिमित्तम् ऊर्ध्वं दशाहाद् आशौचकाले ऽतिक्रान्ते यदि ज्ञातिमरणं शृणुयात् ततः पक्षिणीम् आशौचं भवति । दिवा श्रवणे तदहर् अन्तरा रात्रिष्व् अपरेद्युश् चाहः । रात्रौ श्रवणे सा रात्रिर् अपरेद्युर् अहोरात्र इति । अत्र मनुः ।

	अतिक्रान्ते दशाहे तु त्रिरात्रम् अशुचिर् भवेत् ॥ इति ।

तथा जाबालिः ।

	अतीते सूतके स्वे स्वे त्रिरात्रम् अशुचिर् भवेत् ॥ इति ।

अत्र सूतकशब्द आशौचपर्यायः । विष्णुस् तु: “व्यतीते त्व् आसंवत्सरस्यान्त एकरात्रेण” इति । एषा देशकालधर्मापेक्षया व्यवस्था । वृद्धवसिष्ठः ।

	मासत्रये त्रिरात्रं तु षण्मासे पक्षिणी भवेत् ।

एतच् च सर्वं संवत्सराद् अर्वाक् । अत्र मनुः ।

	संवत्सरे व्यतीते तु स्पृष्ट्वैवापो विशुध्यति ॥ इति ।

अत्र पैठीनसिः ।

	पितरौ चेन् मृतौ स्यातां दूरस्थो ऽपि हि पुत्रकः ।

	श्रुत्वा तद्दिनम् आरभ्य दशाहं सूतकी भवेत् ॥ इति ।

स्मृत्यन्तरे ।

	पितृपत्न्यां व्यतीतायां मातृवर्जं द्विजोत्तमः ।

	संवत्सरे व्यतिक्रान्ते त्रिरात्रम् अशुचिर् भवेत् ॥

	निर्दशं ज्ञातिमरणं श्रुत्वा पुत्रस्य जन्म च ॥

एतत् तु समानोदकविषयम् ॥ १४।१७ ॥

<details open><summary>विश्वास-प्रस्तुतिः</summary>

असपिण्डे योनिसंबन्धे सहाध्यायिनि च ॥ १४।१८ ॥
</details>

<details><summary>मूलम्</summary>

असपिण्डे योनिसंबन्धे सहाध्यायिनि च ॥ १४।१८ ॥
</details>

सपिण्डता यस्य निवृत्ता सो ऽसपिण्डः समानोदकः । योनिसंबन्धो मातामहमातृष्वसृतत्पुत्रादयः स्त्रीणां प्रत्तानां पित्रादयः स्वस्रादयश् च । सहाध्यायी एकस्माद् उपाध्यायाद् अधीतकृत्स्नवेदः । चकारात् स्मृत्यन्तर्पठिताः पितृष्वसृतदपत्यादयो ऽन्ये च । एतेषु मृतेषु परस्परं पक्षिणीम् आशौचं भवति । पक्षिणीकाले त्व् अतीते स्नानम् एव । मनुस् तु समानोदके त्रिरात्रम् आह ।

	रजन्याह्नैव चैकेन त्रिरात्रैर् एव च त्रिभिः ।

	शवस्पृशो विशुध्यन्ति त्र्यहात् तूदकदायिनः ॥ इति ।

अनयोः पूर्ववद् व्यवस्था । एतद् द्वयम् अप्य् अनुपनीतमरणविषयम् । ततो ऽर्वाक् स्नानम् एव । जनने ऽपि समानोदकानां मनुना त्र्यहो दर्शितः ।

	जन्मन्य् एदोदकानां तु त्र्यहाच् छुद्धिर् इहेष्यते ॥ इति ॥ १४।१८ ॥

<details open><summary>विश्वास-प्रस्तुतिः</summary>

सब्रह्मचार्ण्य् एकाहम् ॥ १४।१९ ॥
</details>

<details><summary>मूलम्</summary>

सब्रह्मचार्ण्य् एकाहम् ॥ १४।१९ ॥
</details>

समानो ब्रह्मचारी सब्रह्मचारी सुहृत् । तस्मिन् मृत एकम् अहोरात्रम् आशौचं भवति ॥ १४।१९ ॥

<details open><summary>विश्वास-प्रस्तुतिः</summary>

श्रोत्रिये चोपसंपन्ने ॥ १४।२० ॥
</details>

<details><summary>मूलम्</summary>

श्रोत्रिये चोपसंपन्ने ॥ १४।२० ॥
</details>

श्रोत्रियो ऽधीतवेदः । उपसंपन्न आश्रितो गृहवासादिना । तस्मिन् मृत एकाहम् आशौचम् । चकाराद् एकाहम् इत्य् अनुवर्तते अत्र अङ्गिराः ।

	गृहे यस्य मृतः कश्चित् तत्सपिण्डः कथंचन ।

	तस्याप्य् अशौचं विज्ञेयं त्रिरात्रं नात्र संशयः ॥ इति ।

मनुः ।

	श्रोत्रिये तूपसंपन्ने त्रिरात्रम् अशुचिर् भवेत् ॥ इति ।

आङ्गिरसम् अपि वचनं श्रोत्रियविषयम् । अत्र विष्णुर् अपि: “स्त्रीणां विवाहः संस्कारः संस्कृतासु स्त्रीषु नासौचं पितृपक्षे । तत्प्रसवमरणे पितृगृहे चेद् भवेतां तदैकरात्रं त्रिरात्रं चेति । प्रसव एकरात्रं मरणे त्रिरात्रम् इति व्यवस्थितो विकल्पः ॥ १४।२० ॥

<details open><summary>विश्वास-प्रस्तुतिः</summary>

प्रेतोपस्पर्शने दशरात्रम् आशौचम् अभिसंधाय   
चेत् ॥ १४।२१ ॥
</details>

<details><summary>मूलम्</summary>

प्रेतोपस्पर्शने दशरात्रम् आशौचम् अभिसंधाय   
चेत् ॥ १४।२१ ॥
</details>

नात्रोपस्पर्शशब्देन स्पर्शमात्रं विवक्षितम् । पतितचण्डालेत्यादिना सचैलस्नानस्य तद्विषये वक्ष्यमाणत्वात् । किं तर्ह्य् उपस्पर्शनं प्रेतनिर्हरणम् । तस्मिन् दशरात्रम् आशौचं भवति । तच् चेन् निर्हरणम् अभिसंधाय वेतनादिप्रयोजनाभिसंधानेन भवति न धर्माऋथम् । सत्य् अप्य् आशौचाधिकारे पुनर् आशौचग्रहणं पूर्वस्माद् आशौचाद् अस्य चैधर्म्यज्ञापनार्थम् । तेन वक्ष्यमाणम् अधःशय्यासनादिकम् अस्मिन् विषये न भवति । अस्पृश्यताधिकारलक्षणम् एव ॥ १४।२१ ॥

<details open><summary>विश्वास-प्रस्तुतिः</summary>

उक्तं वैश्यशूद्रयोः ॥ १४।२२ ॥
</details>

<details><summary>मूलम्</summary>

उक्तं वैश्यशूद्रयोः ॥ १४।२२ ॥
</details>

अस्मिन्न् अभिसंधाय प्रेतोपस्पर्शनादिविषये वैश्यशूद्रयोस् अनुक्तम् आशौचं द्वादशरात्रम् अर्धमासम् इति पूर्वोक्तम् ॥ १४।२२ ॥

<details open><summary>विश्वास-प्रस्तुतिः</summary>

आर्तवीर् वा ॥ १४।२३ ॥
</details>

<details><summary>मूलम्</summary>

आर्तवीर् वा ॥ १४।२३ ॥
</details>

ऋतुसमानसंख्या वा रात्रीर् आशौचम् । षड् ऋतवः । पञ्च वा हेमन्तशिशिरयोः समासेन ॥ १४।२३ ॥

<details open><summary>विश्वास-प्रस्तुतिः</summary>

पूर्वयोश् च ॥ १४।२४ ॥
</details>

<details><summary>मूलम्</summary>

पूर्वयोश् च ॥ १४।२४ ॥
</details>

पूर्वयोर् ब्राह्मणक्षत्रिययोर् अपि वर्णयोर् उक्तम् आशौचम् आर्तवीर् वा रात्रीर् आशौचम् । उक्तस्यापि ब्राह्मणस्य पूर्वयोर् इति पुनर् उपादानम् आर्तवीर् वेति विकल्पसिद्ध्यर्थम् । पूर्ववद् देशकालावस्थाद्यपेक्षो विकल्पः । अत्र भृतिरहिते निर्हारे मनुः ।

	असपिण्डं द्विजं प्रेतं विप्रो निर्हृत्य बन्धुवत् ।

	विशुध्यति त्रिरात्रेण मातुर् आप्तांश् च बान्धवान् ॥

	यद्य् अन्नम् अत्ति तेषां यः स दशाहेन शुध्यति ।

	अनदन्न् अन्नम् अह्नैव न चेत् तस्मिन् गृहे वसेत् ॥ इति ।

बन्धुवत् स्नेहादिना । ग्रामाद् बहिर् वासे वोढॄणां सज्योतिः । यथाह हारीतः: “प्रेतस्पृशो ग्रामं न प्रविशेयुर् आ नक्षत्रदर्शनाद् रात्रौ चेद् आदित्यदर्शनात् ततः शुद्धिः” इति । ग्रामप्रवेशे तु अनदन्न् अन्नम् अह्नैवेति मानवम् एकाहः । अनाठविषये पराशरः ।

	अनाथं ब्राह्मणं प्रेतं ये वहन्ति द्विजातयः ।

	पदे पदे क्रतुफलम् आनुपूर्व्याल् लभन्ति ते ॥

	प्रेतस्पर्शनसंस्कारैर् ब्राह्मणो नैव दुष्यति ।

	वोढा चैवाग्निदाता च सद्यः स्नात्वा विशुध्यति ॥ इति ॥ १४।२४ ॥

<details open><summary>विश्वास-प्रस्तुतिः</summary>

त्र्यहं वा ॥ १४।२५ ॥
</details>

<details><summary>मूलम्</summary>

त्र्यहं वा ॥ १४।२५ ॥
</details>

प्रेतोपस्पर्शन इत्य् आरभ्य सर्वेषां वर्णानां त्र्यहं वा । अत्युत्कृष्टविषयम् इदम् ॥ १४।२५ ॥

<details open><summary>विश्वास-प्रस्तुतिः</summary>

आचार्यतत्पुत्रस्त्रीयाज्यशिष्येषु चैवम् ॥ १४।२६ ॥
</details>

<details><summary>मूलम्</summary>

आचार्यतत्पुत्रस्त्रीयाज्यशिष्येषु चैवम् ॥ १४।२६ ॥
</details>

“उपनीय तु यः शिष्यम्” इत्य् उक्तलक्षण आचार्यः । तत्पुत्र आचार्यपुत्रः । आचार्यस्त्री । याज्यो यजनीय ऋत्विगपेक्षया यजमानः । शिष्यः प्रसिद्धः । एतेषु मृतेषु चैवं त्र्यहम् इति ॥ १४।२६ ॥

<details><summary>हरदत्त-प्रस्तावः</summary>

विजातीयनिर्हारविषयम् आह ।
</details>

<details open><summary>विश्वास-प्रस्तुतिः</summary>

अवरश् चेद् वर्णः पूर्ववर्णम् उपस्पृशेत् पूर्वो   
वावरं तत्र शवोक्तम् आशौचम् ॥ १४।२७ ॥
</details>

<details><summary>मूलम्</summary>

अवरश् चेद् वर्णः पूर्ववर्णम् उपस्पृशेत् पूर्वो   
वावरं तत्र शवोक्तम् आशौचम् ॥ १४।२७ ॥
</details>

अवरो जघन्यः क्षत्रियादिर् ब्राह्मणपेक्षया । पूर्वो ब्राह्मणादिः क्षत्रियाद्यपेक्षया । तयोर् अन्योन्यनिर्हारे शवजात्युक्तम् आशौचं भवति । ब्राह्मणशवनिर्हरणे क्षत्रियस्य दशरात्रम् । क्षत्रियस्य शवनिर्हरणे ब्राह्मणस्यैकादशरात्रम् इत्यादि । अत्रैव भृत्यर्थे व्याघ्रः ।

	अवरश् चेद् वरं वर्णम् अवरं वा वरो यदि ।

	चरेच् छावं तदाशौचं दृष्टार्थे द्विगुणं भवेत् ॥ इति ॥ १४।२७ ॥

<details><summary>हरदत्त-प्रस्तावः</summary>

बुद्धिपूर्वशवस्पर्शमात्रे प्रासङ्गिकेन सह शुद्धिम् आह ।
</details>

<details open><summary>विश्वास-प्रस्तुतिः</summary>

पतितचण्डालसूतिकोदक्याशवस्पृष्टितत्स्पृष्ट्य्पस्पर्शने   
सचैलोदकोपस्पर्शनाच् छुध्येत् ॥ १४।२८ ॥
</details>

<details><summary>मूलम्</summary>

पतितचण्डालसूतिकोदक्याशवस्पृष्टितत्स्पृष्ट्य्पस्पर्शने   
सचैलोदकोपस्पर्शनाच् छुध्येत् ॥ १४।२८ ॥
</details>

पतितो ब्रह्महादिः । चण्डालसूतिकोदक्याशवाः प्रसिद्धाः । एतेषां स्पृष्टौ तत्स्पृष्टौ स्पृष्टृणां च स्पृष्टाव् उपस्पर्शने तदुपस्पर्शने, स्पष्टॄणां स्पर्शने च सचैकोदकोपस्पर्शनात् स्नानाच् छुध्येत् । स्नानेन सचैलत्वेन शुद्धौ । अतः क्रियाविशेषणपाठो ऽयुक्तः । अबुद्धिपूर्वे मानवम् ।

	दिवाकीर्तिम् उदक्यां च पतितं सूतिकां तथा ।

	शवं तत्स्पृष्टिनं चैव स्पृष्ट्वा स्नानेन शुध्यति ॥ इति ॥ १४।२८ ॥

<details open><summary>विश्वास-प्रस्तुतिः</summary>

शवानुगमने च ॥ १४।२९ ॥
</details>

<details><summary>मूलम्</summary>

शवानुगमने च ॥ १४।२९ ॥
</details>

	अनुगम्येच्छयाप्य् एतं ज्ञातिम् अज्ञातिम् एव वा ।

	स्नात्वा सचैलं स्पृष्ट्वाग्निं घृतं प्राश्य विशुध्यति ॥ इति ।

घृतप्राशनाद् ऊर्ध्वम् अपि स्नानं केचिद् इच्छन्ति । तत्र मूलं मृग्यम् । याज्ञवल्क्यो ऽपि: “स्पृष्ट्वाग्निं घृतभुक् शुचिः” इत्य् एतावद् एवाह । इदं सजातीयविषयम् । ब्राह्मणस्य क्षत्रियानुगमने वसिष्ठोक्तम्: “मनुष्यास्थि स्पृष्ट्वा त्रिरात्रम् आशौचम् अस्थिघ्ने त्व् अहोरात्रं शवानुगमने चैवम्” इति । एवम् इति त्रिरात्राहोरात्रयोर् अतिदेशः । अत्र क्षत्रियानुगमन एकरात्रं वैश्यानुगमने त्रिरात्रम् इति व्यव्स्था । शूद्रानुगमने त्व् अङ्गिराः ।

	प्रेतीभूतं तु यः शूद्रं ब्राह्मणो ज्ञानदुर्बलः ।

	अनुगच्छेन् नीयमानं त्रिरात्रं सो ऽशुचिर् भवेत् ॥

	त्रिरात्रे तु ततः पूर्णे नदीं गत्वा समुद्रगाम् ।

	प्राणायामशतं कृत्वा घृतं प्राश्य विशुध्यति ॥ इति ।

क्षत्रियवैश्ययोर् वैश्यशूद्रानुगमने ब्राह्मणवत् कल्प्यम् । क्ष्त्रियस्य शूद्रानुगमन एकरात्रं प्राणायामशतं च । मनुः ।

	नारं स्पृष्ट्वास्थि सस्नेहं सवासा जलम् आविशेत् ।

	आचम्यैव तु निःस्नेहं गां स्पृष्ट्वा वीक्ष्य वा रविम् ॥ इति ।

इदम् अबुद्धिपूर्वविषयम् । वृद्धमनुः ।

	दहनं वहनं चापि प्रेतस्यान्यस्य गर्भवान् ।

	न कुर्याद् उभयं तत्र कुर्याद् एव पितुः सदा ॥

	ज्येष्ठस्य वानपत्यस्य मातुलस्य सुतस्य वा ॥ इति ।

पितुर् इति मातुर् अप्य् उपलक्षणम् । आतुररोदने पारस्करः ।

	अस्थिसंचयनाद् अर्वाग् रुदित्वा स्नानम् आचअरेत् ।

	अनत्र्दशाहे विप्रस्य ऊर्ध्वम् आचमनं स्मृतम् ॥ इति ।

विप्रस्य मृतस्यान्तर्दशाहे रुदतां सर्वेषां वर्णानां समानम् इदम् । अत्र विष्णुः: “सर्वस्यैव प्रेतस्य बान्धवैः सहाश्रुपातं कृत्वा स्नानेन । अकृतास्थिसंचये सचैलस्नानेन शुद्धिर् इति प्रकरणाद् गम्यते । इदं क्षत्रियदिमरणे समानापकृष्टानां रोदने शूद्रवर्जम् । त्रिवर्णविषयातुररोदने ब्रह्मपुराणे पठन्ति ।

	अनस्थिसंचयो विप्रो रौति चेत् क्षत्रवैश्ययोः ।

	तदा स्नातः सचैलस् तु द्वितीये ऽहनि शुध्यति ॥

	कृते तु संचये विप्रः स्नानेनैव शुचिर् भवेत् ॥ इति ।

क्षत्रियस्य वैश्यातुरव्यञ्जने ऽप्य् एवम् एवोहितव्यम् । शूद्रातुरव्यञ्जने पारस्करः ।

	अस्थिसंचयनाद् अर्वाग् यदि विप्रो ऽश्रु पातयेत् ।

	मृते शूद्रे गृहं गत्वा त्रिरात्रेण विशुध्यति ॥

	अस्थिसंचयनाद् ऊर्ध्वं मासो यावद् द्विजातयः ।

	अहोरात्रेण शुध्यन्ति वाससां क्षालनेन च ॥

इत्य् अलं प्रसक्तानुप्रसङ्गेन ॥ १४।२९ ॥

<details open><summary>विश्वास-प्रस्तुतिः</summary>

शुनश् च ॥ १४।३० ॥
</details>

<details><summary>मूलम्</summary>

शुनश् च ॥ १४।३० ॥
</details>

उपसमस्तम् अप्य् अपेक्षते । शुनश् चोपस्पर्शने सचैलोदकोपस्पर्शनाच् छुधेत् । पृथक्करणं तत्स्पृष्टिन्यायनिवृत्त्यर्थम् ॥ १४।३० ॥

<details open><summary>विश्वास-प्रस्तुतिः</summary>

यद् उपहन्याद् इत्य् एके ॥ १४।३१ ॥
</details>

<details><summary>मूलम्</summary>

यद् उपहन्याद् इत्य् एके ॥ १४।३१ ॥
</details>

एके तु यद् अङ्गं श्वोपहन्यात् तस्यैव प्रक्षालनम् इच्छन्ति । अत्र आपस्तम्बीयो विशेषः: “शुनोपहतः सचैलो ऽवहाहेत । प्रक्षाल्य वा तं देशम् अग्निना संस्पृश्य पुनः प्रक्षाल्य पादौ चाचम्य प्रयतो भवतीति । ऊर्ध्वाङ्गस्पर्शे स्नानम् अधः प्रक्षालनम् इति व्यवस्थां जातूकर्ण्य आह ।

	ऊर्ध्वं नाभेः करौ मुक्त्वा स्पृश्यत्य् अङ्गं खरो यदि ।

	स्नानं तत्र विधातव्यं शेषे प्रक्षाल्य शुध्यति ॥ इति ॥ १४।३१ ॥

<details open><summary>विश्वास-प्रस्तुतिः</summary>

उदकदानं सपिण्डैः कृतचूडस्य ॥ १४।३२ ॥
</details>

<details><summary>मूलम्</summary>

उदकदानं सपिण्डैः कृतचूडस्य ॥ १४।३२ ॥
</details>

कृतचूडान् तस्य प्रेतस्य सपिण्डैर् उदकदानं कर्तव्यं यावद् आशौचम् । न ततो ऽर्वाग् इति । अग्निसंस्कारो ऽप्य् अस्यैव । यथाह लौगाक्षिः ।

	तूष्णीम् एवोदकं दद्यात् तूष्णीम् एवाग्निम् एव च ।

	सर्वेषां कृतचूडानाम् अन्यत्रापीच्छया द्वयम् ॥ इति ।

एवं च कृतचूडस्य नियतो ऽग्निसंस्कार उदकदानं च । अकृतचूडस्य त्व् अनियतं तद् अकरणे न प्रयवायः । चूडाकरणेन कालो लक्ष्यते तृतीयं वर्षम् । बहुषु स्मृतिषु तथा दर्शनात् । मनुर् अपि ।

	नात्रिवर्षस्य कर्तव्या ब्राह्मणैर् उदकक्रिया ।

	जातदन्तस्य वा कुर्यान् नाम्नि चापि कृते सति ॥ इति ।

अग्न्युदकग्रहणम् और्ध्वदेहिकस्योपलक्षणम् । तत्र देवलो विशेषम् आह ।

	द्वादशाद् वत्सराद् अर्वाक् पौगण्डमरणे सति ।

	सपिण्डीकरणं न स्याद् एकोदिष्टानि करयेत् ॥ इति ॥ १४।३२ ॥

<details open><summary>विश्वास-प्रस्तुतिः</summary>

तत्स्त्रीणां च ॥ १४।३३ ॥
</details>

<details><summary>मूलम्</summary>

तत्स्त्रीणां च ॥ १४।३३ ॥
</details>

तद् उदकदानं स्त्रीणां च कृतचूडानां कार्यम् ॥ १४।३३ ॥

<details open><summary>विश्वास-प्रस्तुतिः</summary>

एके प्रत्तानाम् ॥ १४।३४ ॥
</details>

<details><summary>मूलम्</summary>

एके प्रत्तानाम् ॥ १४।३४ ॥
</details>

एके मन्यन्ते प्रत्तानाम् एव स्त्रीणाम् उदकदानम् अप्रत्तानां तु नैवेति । प्रत्तानां च भर्तृपक्षैर् देयम् ॥ १४।३४ ॥

<details><summary>हरदत्त-प्रस्तावः</summary>

अथाशौचकाले ज्ञातयः कथं वर्तेरन् ।
</details>

<details open><summary>विश्वास-प्रस्तुतिः</summary>

अधःशय्यासनिनो ब्रह्मचारिणः सर्वे ॥ १४।३५ ॥
</details>

<details><summary>मूलम्</summary>

अधःशय्यासनिनो ब्रह्मचारिणः सर्वे ॥ १४।३५ ॥
</details>

भूमाव् एव शरीरन्न् आसीरंश् च न कटासनादिषु । मैथुनं च वर्जयेयुः । सर्वग्रहणं समानोदकार्थम् ॥ १४।३५ ॥

<details open><summary>विश्वास-प्रस्तुतिः</summary>

न मार्जयीरन् ॥ १४।३६ ॥
</details>

<details><summary>मूलम्</summary>

न मार्जयीरन् ॥ १४।३६ ॥
</details>

मार्जनं गात्रमलापकर्षणम् । तच् च न कुर्युः ॥ १४।३६ ॥

<details open><summary>विश्वास-प्रस्तुतिः</summary>

न मांसं भक्षयेउर् आ प्रदानात् ॥ १४।३७ ॥
</details>

<details><summary>मूलम्</summary>

न मांसं भक्षयेउर् आ प्रदानात् ॥ १४।३७ ॥
</details>

प्रदानं श्राद्धम् । आतदन्तं मांसं न भक्षयेयुः ॥ १४।३७ ॥

<details open><summary>विश्वास-प्रस्तुतिः</summary>

प्रथमतृतीयसप्तमनवमेषूदकक्रिया ॥ १४।३८ ॥
</details>

<details><summary>मूलम्</summary>

प्रथमतृतीयसप्तमनवमेषूदकक्रिया ॥ १४।३८ ॥
</details>

प्रथमादिष्व् अहःसु सपिण्डैः प्रेताय तिलमिश्रम् उदकं देयम् एवंगोत्रायैवंशर्मणे प्रेतायैतत् तिलोदकं ददामीति । पर्थमे त्रीन् । तृतीये नव । सप्तमे त्रिंशत् । नवमे त्रयंस्त्रिशत् । इति पञ्चसप्ततिर् जलाञ्जलयो दयाः । आचारस् तु प्रथमे ऽह्नि त्रयः । द्वितीयादिष्व् एकोत्तरं दीयते ॥ १४।३८ ॥

<details open><summary>विश्वास-प्रस्तुतिः</summary>

वाससां च त्यागः ॥ १४।३९ ॥
</details>

<details><summary>मूलम्</summary>

वाससां च त्यागः ॥ १४।३९ ॥
</details>

उदकदानकाले परिहितानि वासांसि प्रथमतृतीयस्पतमनवमेषु त्याज्यानि । अन्यानि क्रमेण परिधेयानि ॥ १४।३९ ॥

<details open><summary>विश्वास-प्रस्तुतिः</summary>

अन्त्ये त्व् अन्त्यानाम् ॥ १४।४० ॥
</details>

<details><summary>मूलम्</summary>

अन्त्ये त्व् अन्त्यानाम् ॥ १४।४० ॥
</details>

वर्णेष्व् अन्त्यायाः शूद्रास् तेषम् अन्त्ये नवमे ऽहनि वाससां त्यागः ॥ १४।४० ॥

<details open><summary>विश्वास-प्रस्तुतिः</summary>

दन्तजन्मादि मातापितृभ्याम् ॥ १४।४१ ॥
</details>

<details><summary>मूलम्</summary>

दन्तजन्मादि मातापितृभ्याम् ॥ १४।४१ ॥
</details>

दन्तजन्मप्रभृति पुत्रस्य मातापितरौ जलं दद्याताम् । तूष्णीं माता ॥ १४।४१ ॥

<details open><summary>विश्वास-प्रस्तुतिः</summary>

बालदेशान्तरितप्रव्रजितासपिण्डानां  
सद्यःशौचम् ॥ १४।४२ ॥
</details>

<details><summary>मूलम्</summary>

बालदेशान्तरितप्रव्रजितासपिण्डानां  
सद्यःशौचम् ॥ १४।४२ ॥
</details>

बालो ऽकृतचूडः । देशान्तरितो देशेन व्यवहितो देशान्तरस्थः । प्रव्रजिता नैष्ठिकवानप्रस्थपरिव्राजकाः । असपिण्डाः समानोदकाः । तेषां मरणे ज्ञातीनां सद्यःशौचं स्नानेन शुद्धिः । बालविषये याज्ञवल्क्यः ।

	ऊनद्विवार्षिकं प्रेतं निखनेन् नोदकं ततः ।

	आ दन्तजन्मनः सद्य आ चूडान् नैशिकी स्मृता ॥

	त्रिरात्रम् आव्रतादेशाद् दशरात्रम् अतः परम् ॥ इति ।

आङ्गिराः ।

	यद्य् अप्य् अकृतचूडो वै जातदन्तस् तु संस्थितः ।

	दाहयित्वा तथाप्य् एनम् आशौचं त्र्यहम् आचरेत् ॥ इति ।

मनुस् तु ।

	ऊनद्विवार्षिकं प्रेतं निदध्युर् बान्दवा बहिः ।

	अलंकृत्य शुचौ भूमाव् अस्थिसंचनयाद् ऋते ॥

	नास्य कार्यो ऽग्निसंस्कारो नास्य कार्योदकक्रिया ।

	अरण्ये काष्ठवत् त्यक्त्वा क्षपेत् त्र्यहम् एव तु ॥ इति ।

आश्वलायनः: “अदन्तजाते परिजात एकाहम्” इति । आपस्तम्बस् तु: “मातुश् च योनिसंबन्धेभ्यः पितुश् चा सप्तमात् पुरुषाद् यावता वा संबन्धो ज्ञायते तेषां प्रेत्षूदकोपस्पर्शनं गर्भान् परिहाप्यापरिसंवत्सरान् मातापितराव् एव तेषु हर्तारश् च” इति । एतेषां देशकुलधर्मापेक्षया व्यवस्था । अत्र कन्याविषय आपस्तम्बः:

	अप्रौढायां तु कन्यायां सद्यशौचं विधीयते । इति ।

अप्रौढाकृतचूडा । [याज्ञवल्क्यः]:

	अहस् त्व् अदत्तकन्यासु बालेषु च विशोधनम् । इति ।

इदं चौलाद् ऊर्ध्वम् । व्याघ्र आह ।

	बाले मृते सपिण्डानां सद्यःशौचं विधीयते ।

	दशाहेनैव दम्पत्योः सोदराणां तथैव च ॥ इति ।

इदं तु सूतकं दशाहान्तर्मरणविषयम् । तथा च ।

	अन्तर्दशाहे जातस्य शिशोर् निष्क्रमणं यदि ।

	सूतकेनैव शुद्धिः स्यात् पित्रोः शातातपो ऽब्रवीत् ॥ १४।४२ ॥

<details open><summary>विश्वास-प्रस्तुतिः</summary>

राज्ञां च कार्यविरोधात् ॥ १४।४३ ॥
</details>

<details><summary>मूलम्</summary>

राज्ञां च कार्यविरोधात् ॥ १४।४३ ॥
</details>

राज्ञश् च सद्यःशौचं कार्यविरोधात् । कार्यं प्रजारक्षणादि । बहुवचननिर्देशाद् ये चान्ये ऽमात्यादयस् तत्कार्यवन्तस् तेषाम् अपि । “यस्य चेच्छति पार्थिवः” इति मनुः ॥ १४।४३ ॥

<details open><summary>विश्वास-प्रस्तुतिः</summary>

ब्राह्मणस्य च स्वाध्यायनिवृत्त्यर्थं   
स्वाध्यायनिवृत्त्यर्थम् ॥ १४।४४ ॥
</details>

<details><summary>मूलम्</summary>

ब्राह्मणस्य च स्वाध्यायनिवृत्त्यर्थं   
स्वाध्यायनिवृत्त्यर्थम् ॥ १४।४४ ॥
</details>

ब्राह्मणस्य च सद्यःशौचं स्वाध्यायनिवृत्तिर् मा भूद् इति । बहुशिष्यस्याधापयत इदम् उक्तम् । [अभ्यासो ऽध्यायसमाप्त्यर्थः] । इत्य् आशौचम् ॥ १४।४४ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने चतुर्दशो ऽध्यायः**

## 
**अथ पञ्चदशो ऽध्यायः**

<details open><summary>विश्वास-प्रस्तुतिः</summary>

अथ श्राद्धम् ॥ १५।१ ॥
</details>

<details><summary>मूलम्</summary>

अथ श्राद्धम् ॥ १५।१ ॥
</details>

अथशब्दो ऽधिकारार्थः । श्राद्धं नाम कर्माधिक्रियते । श्रद्धा यत्र विद्यते तच् छ्राद्धम् । तच् च पञ्चविधम् ।

	नित्यं नैमित्तिकं काम्यं वृद्धिश्राद्धम् अथापरम् ।

	पार्वणं चेति विज्ञेयं श्राद्धं पञ्चविधं बुधैः ॥

तत्र नित्यं मनुर् आह ।

	दद्याद् अहर् अहः श्राद्धम् अन्नाद्येनोदकेन वा ।

	पयोमुलफलैर् वापि पितृभ्यः प्रीतिम् आवहन् ॥

	एकम् अप्य् आशयेद् विप्रं पित्रर्थे पाञ्चयाज्ञिके ।

	न चैवात्राशयेत् किंचिद् वैश्वदेवं प्रतिद्विजम् ॥ इति ।

ग्रहणादिषु यत् क्रियते तन् नैमित्तिकम् । तस्य प्रयोगः पार्वणवत् । एकोद्दिष्टं सपिण्डीकरणम् अष्टकेत्य् एतान्य् अपि नैमित्तिकान्य् एव । तत्रैकोद्दिष्टं षोडशविधम् ।

	मृते ऽहनि तु कर्तव्यं प्रतिमासं तु वत्सरम् ।

	प्रतिसंवत्सरं चैवम् आद्यम् एकादशे ऽहनि ॥

इति याज्ञवल्क्यः । एकोद्दिष्टं तु कर्तव्यम् इत्य् आद्यपादे लौगाक्षिः । व्याघ्रः ।

	एकादशे ऽह्नि कर्तव्यं त्रिपक्षे च तथैव च ।

	षण्मासे च ततः कुर्याद् एकोद्दिष्टं प्रयत्नतः ॥ इति ।

	ततः संवत्सरे पूर्णे त्रिपक्षे वा तथैव च ।

	सपिण्डीकरणं कुर्याद् अर्वाग् वा वृद्धिसंभवे ॥ इति ।

जातूकर्ण्यः ।

	चतुर्थे पञ्चमे चैव नवमैकादशे तथा ।

	यद् अन्नं दीयते जन्तोस् तन् नवश्राद्धम् उच्यते ॥

इति च पठन्ति । वर्णानुपूर्व्यव्यवस्थितानि चत्वार्य् एतानि । तद् एव श्राद्धम् एकम् एकादशे ऽहनीति प्रधानम् । एकादशग्रहणम् आशौचान्तोपलक्षणम् । तत्र च मासे तदैव मासिकम् । सपिण्डीकरणे प्रेतस्यैकोद्दिष्टं पित्रदिभ्यः पार्वणम् । तत्रापि मासे तद् एव मासिकम् । मध्ये दश मासिकानि त्रिपक्षषाण्मासिकयोः प्रतिसंवत्सरं चापरं मृताहे सांवत्सरिकम् इति षोडशैकोद्दिष्टानि । पठन्ति च ।

	नवत्रिपक्षषण्मास्यसांवत्सरिकमासिकम् ।

	श्राद्धैः षोडशभिः प्रेतः पिशाचत्वं विमुञ्चति ॥

	यस्यैतानि न कुर्वन्ति एकोद्दिष्टानि षोडश ।

	पिशाचत्वं स्थिरं तस्य कृतैः श्राद्धशतैर् अपि ॥ इति ।

हेमन्तशिशिरयोश् चतुर्णाम् अपरपक्षाणाम् अष्टमीष्व् अष्टका एकस्यां वा । प्रथमे ऽहनि क्रियमाणे स्त्र्यपत्यं जायत इत्यादि कामसंयोगेन क्रियमाणं काम्यम् । तद् अपि पार्वणवद् एव । विवाहादिवृद्धिकर्मसु पूर्वेद्युः कर्तव्यं वृद्धिश्राद्धम् । तस्मात् पितृभ्यः पूर्वेद्युः क्रियत इति ब्राह्मणमूलम् । तत्र युग्मा ब्राह्मणा यवास् तिलार्थाः । अन्यत् पार्वणवत् । पार्वणं तु वक्ष्यते ॥ १५।१ ॥

<details open><summary>विश्वास-प्रस्तुतिः</summary>

अमावास्यायां पितृभ्यो दद्यात् ॥ १५।२ 
</details>

<details><summary>मूलम्</summary>

अमावास्यायां पितृभ्यो दद्यात् ॥ १५।२ 
</details>

सूर्याचन्द्रमसौ यस्यां सह वसतः सामावास्या । पितृभ्य इति बहुवचनात् पितृपितामहप्रपितामहभ्यो दद्यात् । दानप्रकारो गृह्येषूकाः “होमो ब्राह्मणभोजनं पिण्डनिर्वपणम्” इति । इह तु ब्राह्मणभोजने विशेषः ॥ १५।२ ॥

<details open><summary>विश्वास-प्रस्तुतिः</summary>

पञ्चमीप्रभृतिषु वापरपक्षस्य ॥ १५।३ ॥
</details>

<details><summary>मूलम्</summary>

पञ्चमीप्रभृतिषु वापरपक्षस्य ॥ १५।३ ॥
</details>

अपरपक्षः कृष्णपक्षः । तस्य पञ्चमीप्रभृति वा दद्यात् ॥ १५।३ ॥

<details open><summary>विश्वास-प्रस्तुतिः</summary>

यथाश्रद्दं सर्वस्मिन् वा ॥ १५।४ ॥
</details>

<details><summary>मूलम्</summary>

यथाश्रद्दं सर्वस्मिन् वा ॥ १५।४ ॥
</details>

सर्वस्मिन् वापरपक्षे दद्याद् यथाश्रद्धं यथा श्रद्धा भवतीति ॥ १५।४ ॥

<details open><summary>विश्वास-प्रस्तुतिः</summary>

द्रव्यदेशब्राह्मणसंनिधाने वा   
कालनियमः ॥ १५।५ ॥
</details>

<details><summary>मूलम्</summary>

द्रव्यदेशब्राह्मणसंनिधाने वा   
कालनियमः ॥ १५।५ ॥
</details>

तिलमाषेत्य् आरभ्य वक्ष्यमाणं तत् तत् प्रशस्तं द्रव्यम् । देशो गयापुष्करादिः ।

	पुष्करेष्व् अक्षयं श्राद्धं कुरुक्षेत्रे तथैव च ।

	दद्यान् महोदधौ चैव ह्रदगोष्थे गिरौ तथा ॥

इति व्यासः ।

	यद् ददाति गयास्थश् च सर्वम् आनन्त्यम् अश्नुते ।

इति याज्ञवल्क्यः । ब्राह्मणाः पङ्क्तिपावना वक्ष्यमाणाः षडङ्गविदादयः । एतेषां द्रव्यादीनां संनिधाने समवाये कालनियमः संनिधिर् एव काल इति । वाशब्दो विकल्पार्थः ॥ १५।५ ॥

<details open><summary>विश्वास-प्रस्तुतिः</summary>

शक्तितः प्रकर्षद् गुणसंस्कार्विधिर् अन्नस्य ॥ १५।६ ॥
</details>

<details><summary>मूलम्</summary>

शक्तितः प्रकर्षद् गुणसंस्कार्विधिर् अन्नस्य ॥ १५।६ ॥
</details>

अन्नस्य भक्ष्यभोज्योर् गुणविधयः पायसत्वविशदसिद्धत्वादयः । संस्कारविधयो भर्जनमरीचीजीरकलवणादिभिः सुरभीकरणादयः । एतान् यथाशक्ति प्रकर्षेत् पर्कृष्टान् कुर्यात् ॥ १५।६ ॥

<details open><summary>विश्वास-प्रस्तुतिः</summary>

नवावरान् भोजयेद् अयुजः ॥ १५।७ ॥
</details>

<details><summary>मूलम्</summary>

नवावरान् भोजयेद् अयुजः ॥ १५।७ ॥
</details>

नवसंख्यावरा येषां ते नवावरास् तावन्तो ब्राह्मणान् भोजयेत् । अयुजो ऽयुग्मसंख्यान् । नवपक्षे पितुस् त्रीन् पितामहस्य त्रीन् प्रपितामहस्य त्रीन् । अवरग्रहणाद् अधिका अपि भवन्ति पञ्चदशैकविंशतिर् इत्यादयः । अयुज इति वचनाद् द्वादशादिव्यावृत्तिः ॥ १५।७ ॥

<details open><summary>विश्वास-प्रस्तुतिः</summary>

यथोत्साहं वा ॥ १५।८ ॥
</details>

<details><summary>मूलम्</summary>

यथोत्साहं वा ॥ १५।८ ॥
</details>

यथासामर्थ्यं नवभ्यो ऽर्वाग् अपि भोजयेत् । अयुज इत्य् अनुवृत्तेस् त्रीन् एव । तथा च आपस्तम्बः: “अयुग्मांस् त्र्यवरान्” इति । शास्त्रान्तरेषु विश्वेभ्यो देवेभ्यो ब्राह्मणभोजनम् आम्नातं मातामहानां च । यथाह याज्ञवल्क्यः ।

	द्वौ दैवे प्राक् त्रयः पित्र्य उदग् एकैकम् एव वा ।

	मातामहानाम् अप्य् एवं तन्त्रं वा वैश्वदेविकम् ॥ इति ।

दैवे द्वौ ब्राह्मणौ प्राङ्मुखाव् उपवेश्यौ । पित्रर्थे तत्रोदङ्मुखाः । एकैकस्यैकम् एव वेति । देवानाम् एकः पित्रादीनां त्रयाणाम् एक इति । मातामहानाम् अप्य् एवं पितृश्राद्दवत् । द्वौ दैवे मातामहाद्यर्थे त्रयः । वैश्वदेविकं तन्त्रं वा भवति पितुः श्राद्धस्य मातामहश्राद्दस्य च ॥ १५।८ ॥

<details><summary>हरदत्त-प्रस्तावः</summary>

कीदृशान् भोजयेत् । तत्राह ।
</details>

<details open><summary>विश्वास-प्रस्तुतिः</summary>

श्रोतियान् वाग्रूपवयःशीलसंपन्नान् ॥ १५।९ ॥
</details>

<details><summary>मूलम्</summary>

श्रोतियान् वाग्रूपवयःशीलसंपन्नान् ॥ १५।९ ॥
</details>

श्रोत्रियान् अधीतवेदान् । वाक्संपत्तिः सुशिक्षितं वाक्यं संस्कृतभाषणादि । रूपसंपन्नान् सौम्यवेषान् अन्यूनान् अविक्[अल्?]आङ्गाञ् श्वित्राद्यदूषितान् वयःसंपन्नान् अनतिबालान् । शीलम् अन्तःकरणशुद्धिस् तत्संपन्नान् । एवंगुणान् भोजयेत् ॥ १५।९ ॥

<details open><summary>विश्वास-प्रस्तुतिः</summary>

युवभ्यो दानं प्रथमम् ॥ १५ १० ॥
</details>

<details><summary>मूलम्</summary>

युवभ्यो दानं प्रथमम् ॥ १५ १० ॥
</details>

एवंगुणेभ्यो युवभ्यः श्राद्धदानं मुख्यः कल्पः ॥ १५।१० ॥

<details open><summary>विश्वास-प्रस्तुतिः</summary>

एके पितृवत् ॥ १५।११ ॥
</details>

<details><summary>मूलम्</summary>

एके पितृवत् ॥ १५।११ ॥
</details>

एके मन्यन्ते पितृवत् पित्राद्यनुरूपं दानम् इति । यथा – पित्रे तरुणाः पितामहाय वृद्धाः प्रपितामहाय वृद्धतरा इति ॥ १५।११ ॥

<details open><summary>विश्वास-प्रस्तुतिः</summary>

न च तेन मित्रकर्म कुर्यात् ॥ १५।१२ ॥
</details>

<details><summary>मूलम्</summary>

न च तेन मित्रकर्म कुर्यात् ॥ १५।१२ ॥
</details>

न च तेन श्राद्धेन मित्रकर्म कुर्यात् । येन मैत्री कार्या तस्मिन्न् अर्थापेक्षितं न भोजयेत् । मित्रलोभकारार्थं न भोजयेद् इत्य् अर्थः । आपस्तम्बस् तु “अनर्थापेक्षो भोजयेत्” इति विशेषेणाह ॥ १५।१२ ॥

<details open><summary>विश्वास-प्रस्तुतिः</summary>

पुत्राभावे सपिण्डा मातृसपिण्डाः शिष्याश् च   
दद्युः ॥ १५।१३ ॥
</details>

<details><summary>मूलम्</summary>

पुत्राभावे सपिण्डा मातृसपिण्डाः शिष्याश् च   
दद्युः ॥ १५।१३ ॥
</details>

पुत्रा दद्युर् इति प्रथमः कल्पः । तदभावे सपिण्डा भ्रातृतत्पुत्रादयः । तदभावे मातृसपिण्डा मातृभ्रातृतत्पुत्रादयः । तदभावे शिष्यः ॥ १५।१३ ॥

<details open><summary>विश्वास-प्रस्तुतिः</summary>

तदभाव ऋत्विगाचार्यौ ॥ १५।१४ ॥
</details>

<details><summary>मूलम्</summary>

तदभाव ऋत्विगाचार्यौ ॥ १५।१४ ॥
</details>

शिष्याभाव ऋत्विक् । तदभाव आचार्यश् च दद्युर् इति ॥ १५।१४ ॥

<details open><summary>विश्वास-प्रस्तुतिः</summary>

न भोजयेत् स्तेनक्लीबपतितनास्तिकतद्वृत्ति-  
	वीरहाग्रेदिधिषुपतिस्त्रीग्रामयाजकाजापालोत्सृष्टाग्नि-  
  मद्यपकुचरकूटसाक्षिप्रातिहारिकान् ॥ १५।१५ ॥
</details>

<details><summary>मूलम्</summary>

न भोजयेत् स्तेनक्लीबपतितनास्तिकतद्वृत्ति-  
	वीरहाग्रेदिधिषुपतिस्त्रीग्रामयाजकाजापालोत्सृष्टाग्नि-  
  मद्यपकुचरकूटसाक्षिप्रातिहारिकान् ॥ १५।१५ ॥
</details>

स्तेनो हिरण्यस्तेनः । क्लीबो मोधवीर्यो न तृतीयाप्रकृतिः । अश्रोत्रियत्वात् पतितो ब्रह्महादिः । नास्तिकः प्रेत्यभावापवादी । तद्वृत्तिस् नास्तिकवृत्तिः । प्रेत्यभावम् अङ्गीकृत्यापि यस् तदनुकूलं न चेष्टते संसर्गवशात् । वीरहा यो बुद्धिपूर्वम् अग्नीन् उद्वासयीत सत्याम् अप्य् उपपत्तौ । श्रूयत् हि — वीरहा एष देवानां यो ऽग्निम् उद्वासयत इति । अग्रेदिधिषू इति दीर्घान्तं केचित् पठन्ति । पतिशब्दः प्रत्येकं संबध्यते । अग्रेदिधिषुपतिर् दिधिषुपतिर् इति ।

	ज्येष्ठायां यद्य् अनूढायां कन्यायाम् ऊह्यते ऽनुजा ।

	सा त्व् अग्रेदिधिषूर् ज्ञेया पूर्वा तु दिधिषूः स्मृता ॥ इति ।

तयोः पती । नैघटुकास् तु –

	पुनर्भूर् दिधिषूरूढा द्विस् तस्या दिधिषुः पतिः ।

	स तु द्विजो ऽग्रेदिधिषुः सैव यस्य कुटुम्बिनी ॥ इति ।

स्त्रीग्रामयाजकः । स्त्रीणां व्रतानाम् उपदेष्टानुष्ठापयिता स स्त्रीयाजकः । ग्रामयाजको बहुयाजकः । अजापालो ऽअजारक्षणजीवकः । उत्सृष्टाग्निर् आशौचाद्यनुपपत्त्या प्रमादाद् वा विच्छिन्नाग्निः । मद्यपः सुराव्यतिरिक्तमदकरद्रव्यस्य पाता । सुरापस् तु पतितत्वेनोक्तः । कुचरः कुत्सिताचारः । साक्ष्ये ऽनृतवक्ता कूटसाक्षी । प्रतिहारिको द्वारपालवृत्तिः । एतान् न भोजयेत् । येषां पतितादीनां दर्शनस्पर्शनादिकं प्रतिषिद्धं तेषां प्रतिषेधः कृतप्रायश्चित्तानाम् अपि वर्जनार्थः ॥ १५।१५ ॥

<details open><summary>विश्वास-प्रस्तुतिः</summary>

उपपतिः ॥ १५।१६ ॥
</details>

<details><summary>मूलम्</summary>

उपपतिः ॥ १५।१६ ॥
</details>

उपपतिर् जारः ॥ १५।१६ ॥

<details open><summary>विश्वास-प्रस्तुतिः</summary>

यस्य च सः ॥ १५।१७ ॥
</details>

<details><summary>मूलम्</summary>

यस्य च सः ॥ १५।१७ ॥
</details>

स उपपतिर् यद्विषये स च साक्षात् पतिस् ताव् उभाव् अपि न भोजनीयौ ॥ १५।१७ ॥


<details open><summary>विश्वास-प्रस्तुतिः</summary>

कुण्डाशिसोमविक्रयुअगारदाहिगरदावकीर्णि-  
गणप्रेष्यागम्यागामिहिंस्रपरिवित्तिपरिवेत्तृपर्याहित-  
पर्याधातृत्यक्तात्मदुर्वालकुनखिश्यावदन्तश्वित्रि-  
पौर्नर्भवकितवाजपराजप्रेष्यप्रतिरूपिक-  
शूद्रापतिनिराकृतिकिलासिकुसीदिवणिक्शिल्पोपजीविज्यावादित्र-  
तालनृत्यगीतशीलान् ॥ १५।१७ 
</details>

<details><summary>मूलम्</summary>

कुण्डाशिसोमविक्रयुअगारदाहिगरदावकीर्णि-  
गणप्रेष्यागम्यागामिहिंस्रपरिवित्तिपरिवेत्तृपर्याहित-  
पर्याधातृत्यक्तात्मदुर्वालकुनखिश्यावदन्तश्वित्रि-  
पौर्नर्भवकितवाजपराजप्रेष्यप्रतिरूपिक-  
शूद्रापतिनिराकृतिकिलासिकुसीदिवणिक्शिल्पोपजीविज्यावादित्र-  
तालनृत्यगीतशीलान् ॥ १५।१७ 
</details>

	परदारेषु जायेते द्वौ सुतौ कुण्डगोलकौ ।

	पत्यौ जीवति कुण्डः स्यान् मृते भर्तरि गोलकः ॥

इति मनुः । तस्य कुण्डस्यान्नम् अश्नातीति कुण्डाशी । कुण्डग्रहणं गोलकस्याप्य् उपलक्षणम् । कुण्डादीनां तु प्रतिषेधो दण्डापूपिकया सिद्धः । अपर आह – पाकभाजनं कुण्डं तत्रैव क्वचिद् देशे ऽश्नन्ति तन् न त्यजन्ति ते कुण्डाशिनः । सोमविक्रयी यज्ञे सोमस्य विक्रेता । अगारदाही वेश्मदाहकः । गरदो विषस्य दाता । अवकीर्णी व्रतभ्रष्टः । अथ वा यो ब्रह्मचारी स्त्रियम् उपेयात् सः । गणप्रेष्यो गणानां प्रेषणकृत् । अगम्यागामी समानप्रवरस्त्रीगामी । हिंस्रः प्राणिवधरुचिः ।

	परिवेत्तानुजो ऽनूढे ज्येष्ठे दारपरिग्रहात् ।

	परिवित्तिस् तु तज्ज्यायान् ॥

इति निघण्टुः । ज्येष्ठे ऽकृताधाने कृताधानः कनिष्ठः पर्याधाता ज्येष्ठः पर्याहितः । वसिष्ठः ।

	उन्मत्तः किल्बिषी कुष्ठी पतितः क्लीब एव च ।

	यक्षमामयावी च तथा न त्याज्यः स्यात् परीक्षितुम् ॥ इति ।

शातातपः ।

	क्लीबे देशविनष्टे च पतिते प्रव्रजिते तथा ।

	योगशास्त्राभियुक्ते च न दोषः परिवेदने ॥ इति च ।

त्यक्तात्मा साहसिक उद्बन्धनादौ प्रवृत्तः । दुर्वालः खलतिः । वेष्टितशेफेत्य् अन्ये । कुनखी विना कारणेन विवर्णनखः । विनष्टनख इत्य् अन्ये । श्यावदन्तः स्वभावतः कृष्णदन्तः । श्वित्री श्वेतकुष्ठी । पौर्नर्भवो द्विरूढा पुनर्भूस् तस्याः पुत्रः । कितवो द्यूतकरः कितं वातीति पणपूर्वजीवी वा । अजपो विहितस्य सावित्र्यादिजपस्याकर्ता । राजप्रेष्यो दूतादिः । प्रातिरूपिकः कूटतुलामानादिव्यतिहारी । शूद्रापतिः सैव भार्या यस्य । निराकृतिर् अस्वाध्यायः । श्रोत्रियान् इत्य् उक्ते ऽपि पुनः प्रतिषेधाद् वाग्रूपवयःशीलासंपत्ताव् अप्य् सत्यां गतौ ग्रहणं भवति । किलासस् त्वग्दोषो बलंलीति <u>द्रविडानां</u> प्रसिद्धः । भूम्नि मत्वर्थीयः । कुसीदी वार्धुषिको वृद्धाजीवी । वैश्यवृत्त्या वाणिज्योपजीवी वणिक्, वणिगुपजीवी । चित्रकर्मादिभिर् उपजीवी शिल्पोपजीवी । शीलशब्दो ज्यादिभिः प्रत्येकं संबध्यते ॥ ज्याशीलो धनुर्वेदोपजीवी । वादित्रशीलो भेर्यादिताडनवृत्तिः । तालशीलस् तालवृत्तिः । नृत्यगीतशीलौ च । तथैतान् न भोजयेत् ॥ १५।१८ ॥

<details open><summary>विश्वास-प्रस्तुतिः</summary>

पित्रा वाकामेन विभक्तान् ॥ १५।१९ ॥
</details>

<details><summary>मूलम्</summary>

पित्रा वाकामेन विभक्तान् ॥ १५।१९ ॥
</details>

ये चानिच्छता पित्रा विभक्तास् तान् न भोजयेत् ॥ १५।१९ ॥

<details open><summary>विश्वास-प्रस्तुतिः</summary>

शिष्यांश् चैके सगोत्रांश् च ॥ १५।२० ॥
</details>

<details><summary>मूलम्</summary>

शिष्यांश् चैके सगोत्रांश् च ॥ १५।२० ॥
</details>

एक आचार्याः शिष्यान् सगोत्रांश् चाभोजनीयान् आहुः । एकग्रकनाद् भोजनीया इति स्वमतम् । तत्र गुणवदसंभवे तेषां गुणवत्त्वे सतीति । तथा च आपस्तम्बः: “समुदेतः सोदर्यो ऽपि भोजयितव्यः” इति ॥ १५।२० ॥

<details open><summary>विश्वास-प्रस्तुतिः</summary>

भोजयेद् ऊर्ध्वं त्रिभ्यः ॥ १५।२१ ॥
</details>

<details><summary>मूलम्</summary>

भोजयेद् ऊर्ध्वं त्रिभ्यः ॥ १५।२१ ॥
</details>

यथोत्साहं वेत्य् अनेन सर्वाथम् एकस्यापि प्रसङ्गस् तन्निवृत्त्यर्थम् । त्र्यवरान् भोजयेत्, त्र्यवरान् इत्य् आपस्तम्बीये दर्शनाच् च ॥ १५।२१ ॥

<details open><summary>विश्वास-प्रस्तुतिः</summary>

गुणवन्तम् ॥ १५।२२ ॥
</details>

<details><summary>मूलम्</summary>

गुणवन्तम् ॥ १५।२२ ॥
</details>

एकवचनप्रयोगेण गुणवांश् चेद् एकम् अपि भोजयेत् । वसिष्ठो ऽपि ।

	अपि वा भोजयेद् एकं ब्राह्मणं वेदपारगम् ।

	शीलवृत्तगुणोपेतम् अवलक्षणवर्जितम् ॥ इति ।

मनुर् अपि ।

	एकैकम् अपि विद्वांसं दैवे पित्र्ये च भोजयेत् ।

	पुष्कलं फलम् आप्नोति नामन्त्रज्ञान् बहून् अपि ॥ इति ॥ १५।२२ ॥

<details open><summary>विश्वास-प्रस्तुतिः</summary>

सद्यः श्राद्धी शूद्रातल्पगस् तत्पुरीषे मासं  
नयति पितॄन् ॥ १५।२३ ॥
</details>

<details><summary>मूलम्</summary>

सद्यः श्राद्धी शूद्रातल्पगस् तत्पुरीषे मासं  
नयति पितॄन् ॥ १५।२३ ॥
</details>

येन श्राद्धं भुक्तं स तस्मिन्न् अहोरात्रे श्राद्धीत्य् उच्यते । श्राद्धम् अनेन भुक्तम् इति, अत इनिठनौ । समानकालः स यदि तद् अहः शूद्रातल्पं गच्छेत् । तल्पग्रहणं भार्यार्थम् । ऊढाम् अपि शूद्रां यदि गच्छेत् सद्य एव तस्याः पुरीषे पितॄन् मासं नयति ॥ १५।२३ ॥

इतरासु भार्यासु कल्प्यम् । अत आह ।

<details open><summary>विश्वास-प्रस्तुतिः</summary>

तस्मात् तद् अहर् ब्रह्मचारी च स्यात् ॥ १५।२४ ॥
</details>

<details><summary>मूलम्</summary>

तस्मात् तद् अहर् ब्रह्मचारी च स्यात् ॥ १५।२४ ॥
</details>

मानवे दातुर् अपि नियम उक्तः ।

	निमन्त्रितो द्विजः पित्र्ये नियतात्मा भवेत् सदा ।

	न च छन्दांस्य् अधीयीत यस्य श्राद्धं च तद् भवेत् ॥ इति ॥ १५।१४ ॥

<details open><summary>विश्वास-प्रस्तुतिः</summary>

श्वचाण्डालपतितावेक्षणे दुष्टम् ॥ १५।२५ ॥
</details>

<details><summary>मूलम्</summary>

श्वचाण्डालपतितावेक्षणे दुष्टम् ॥ १५।२५ ॥
</details>

श्वादिभिर् अवेक्षितम् अन्नं दुष्टम् अभोज्यं भवति । श्राद्धं चावेक्षितं दुष्टम् अकृतं भवति ॥ १५।२५ ॥

<details><summary>हरदत्त-प्रस्तावः</summary>

यस्माद् एवम्,
</details>

<details open><summary>विश्वास-प्रस्तुतिः</summary>

तस्मात् परिश्रिते दद्यात् ॥ १५।२६ ॥
</details>

<details><summary>मूलम्</summary>

तस्मात् परिश्रिते दद्यात् ॥ १५।२६ ॥
</details>

परिश्रयणं तिरस्करिण्यादिना व्यवधानम् ॥ १५।२६ ॥

<details><summary>हरदत्त-प्रस्तावः</summary>

तदशक्तौ ।
</details>

<details open><summary>विश्वास-प्रस्तुतिः</summary>

तिलैर् वा विकिरेत् ॥ १५।२७ ॥
</details>

<details><summary>मूलम्</summary>

तिलैर् वा विकिरेत् ॥ १५।२७ ॥
</details>

अत्र भृगुः ।

	पानीयम् अपि यद् दत्तं तिलैर् मिश्रं द्विजस्य तु ।

	पितृभ्यः कामधुक् तत् स्यात् पितृगुह्यम् इदं ततः ॥ इति ॥ १५।२७ ॥

<details open><summary>विश्वास-प्रस्तुतिः</summary>

पङ्क्तिपावनो वा शमयेत् ॥ १५।२८ ॥
</details>

<details><summary>मूलम्</summary>

पङ्क्तिपावनो वा शमयेत् ॥ १५।२८ ॥
</details>

पङ्क्तिर् येन पाव्यते स पङ्क्तिपावनः । श्वाद्यवेक्षणे यो दोषस् तं शमयेत् ॥ १५।२८ ॥

<details><summary>हरदत्त-प्रस्तावः</summary>

स कः पुनर् असौ तम् आह ।
</details>

<details open><summary>विश्वास-प्रस्तुतिः</summary>

पङ्क्तिपावनः षडङ्गविज् ज्येष्ठसामिकस् त्रिणाचिकेतस्  
	त्रिमधुस् त्रिसुपर्णः पञ्चाग्निः स्नातको   
  	मन्त्रब्राह्मणविद् धर्मज्ञो ब्रह्मदेयानुसंतान  
  इति ॥ १५।२९ ॥
</details>

<details><summary>मूलम्</summary>

पङ्क्तिपावनः षडङ्गविज् ज्येष्ठसामिकस् त्रिणाचिकेतस्  
	त्रिमधुस् त्रिसुपर्णः पञ्चाग्निः स्नातको   
  	मन्त्रब्राह्मणविद् धर्मज्ञो ब्रह्मदेयानुसंतान  
  इति ॥ १५।२९ ॥
</details>

शिक्षा कल्पो व्याकरणं ज्योतिषं निरुक्तं छन्दोविचितिर् इति षडङ्गानि । तेषां पाठतो ऽर्थतश् च ज्ञाता षडङ्गवित् । ज्येष्ठसामिकः – तलवकाराणाम् उद् उ त्यां चित्रम् इत्य् एतयोर् गायको ज्येष्ठसामगश् छन्दोगानां तु तद् इदासीती तीयं तद् योगयेति(?) ज्येष्ठं साम तद्वेदिता ज्येष्ठसामिकः । त्रिणाचिकेतो – नाचिकेतो बहुषु शाखासु विधीयते तैत्तिरीये कठवल्लीषु शतपथे च । तं यो वेद ब्राह्मणेन सह स त्रिणाचिकेतः । “मधु वाता ऋतायते” इत्य् एतत् ऋचं त्रिमधु । तत्र प्रत्यृचं त्रयो मधुशब्दाः । आश्वलायनो ऽप्य् आह: “तृप्ताञ् ज्ञात्वा मधुमतीः श्रावयेत्” इति । इह तु तदध्यायी पुरुषस् त्रिमधुः । त्रिसुपर्ण ऋग्वेदे “एकः सुपर्णः स समुद्रम् आविवेश” इत्यादिकस् तृचः । तैत्तिरीयके “ब्रह्मम् एतु माम्” इत्यादयस् त्रयो ऽनुवाकाः । तत्र हि “य इमं त्रिसुपर्णम् अयाचितं ब्राह्मणाय दद्यात्” इति श्रूयते । पूर्ववत् पुरुषे वृत्तिः । पञ्चाग्निः सभ्यावसथाभ्यां सह पञ्चानाम् अनुवाकानाम् अध्येता । स्नातको विद्याव्रताभ्याम् मन्त्रब्राह्मणविन् मन्त्रब्राह्मणयोर् अथज्ञः । धर्मज्ञो धर्मशास्त्राणाम् अर्थज्ञः । ब्रह्मदेयानुसंतानो ब्राह्मविवाहोढासंतानः । इतिकरणाद्यश् चान्य एवंयुक्तः । ये मातृतः पितृतश् चेति दशवर्षं समनुष्ठिता विद्यातपोभ्यां पुण्यैश् च कर्मभिर् येषाम् उभयतो नाब्राह्मणं निनयेयुः । पितृत इत्य् एक इत्य् एवमादिलक्षणः । स एष सर्वः पङ्क्तिपावनः ॥ १५।२९ ॥

<details open><summary>विश्वास-प्रस्तुतिः</summary>

हविःषु चैवम् ॥ १५।३० ॥
</details>

<details><summary>मूलम्</summary>

हविःषु चैवम् ॥ १५।३० ॥
</details>

हविःशब्देन दैवानि मानुषाणि च कर्माण्य् उच्यन्ते । ज्येष्ठा अप्य् एवम् उक्तलक्षणा एव ब्राह्मणा भोजयितव्या न तु प्रतिषिद्धाः स्तेनादयः इति ॥ १५।३० ॥

<details open><summary>विश्वास-प्रस्तुतिः</summary>

दुर्वालादीञ् श्राद्ध एवैके ॥ १५।३१ ॥
</details>

<details><summary>मूलम्</summary>

दुर्वालादीञ् श्राद्ध एवैके ॥ १५।३१ ॥
</details>

एके तु दुर्वालान् आरभ्य ये ऽनुक्रान्तास् ताञ् श्राद्ध एव न भोजयेन् न तु दैवमानुषयोर् इति मन्यन्ते । स्वमते तु ते तत्राप्य् अभोज्या एवेति ॥ १५।३१ ॥

<details open><summary>विश्वास-प्रस्तुतिः</summary>

अकृतान्नश्राद्धे चैवं चैवम् ॥ १५।३२ ॥
</details>

<details><summary>मूलम्</summary>

अकृतान्नश्राद्धे चैवं चैवम् ॥ १५।३२ ॥
</details>

द्विरुक्तिः पूर्ववत् ॥ १५।३२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने पञ्चदशो ऽध्यायः**

## 
**अथ षोडशो ऽध्यायः**

<details open><summary>विश्वास-प्रस्तुतिः</summary>

श्रावणादि वार्षिकं प्रोष्ठपदीं वोपाकृत्याधीयीत  
छन्दांसि ॥ १६।१ ॥
</details>

<details><summary>मूलम्</summary>

श्रावणादि वार्षिकं प्रोष्ठपदीं वोपाकृत्याधीयीत  
छन्दांसि ॥ १६।१ ॥
</details>

श्रवेणेन युक्ता पौर्णमासी श्रवणा । नक्षत्रेण युक्तः काल इत्य् उक्तस्याणो लुब्विशेष इति लुप् । युक्तवद् भावस् तु न भवति । विभाषा फाल्गुनीश्रवणेति निर्देशात् । श्रावणीत्य् अपि भवति । पौर्णमास्यां हि लुबविशेष इति भवति । फाल्गुनी कार्तिकी चैत्रीति निर्देशात् । श्रवणशब्दे तूभयं भवतीति ।

	मेषादिस्थे सवितरि यो यो दर्शः प्रवर्तते ।

	चान्द्रमासास् तत्तदन्ताश् चैत्राद्या द्वादश स्मृताः ॥

	तेषु या या पौर्णमासी सा सा चैत्र्यादिका स्मृता ।

	कादाचित्केन योगेन नक्षत्रस्येति निर्णयः ॥

तद् एवं सिंहस्थे सवितरि यामावास्या तदन्ते चान्द्रमसे मासे पौर्णमासी सा श्रवा स्रावणीति चोच्यते । श्रवणयोगस् तु भवतु मा वा भूत् । एतेन प्रोष्ठपदी व्याख्याता । प्रोष्ठपदीम् इत्य् अधिकरणे द्वितीया । अत्यन्तसंयोगे वा कथंचित् । श्रवणायां प्रौष्ठपद्यां वा पौर्णप्[म्?]आस्याम् उपाकृत्योपाकर्माख्यं कर्म यथागृह्यं कृत्वा तदा छन्दांसि मन्त्रब्राह्मणलक्षणान्य् अधीयीत । आचार्यो ऽध्यापयेच् छिष्या अधीयीरन् । तद् इदम् अध्ययनं वार्षिकम् इत्य् आचक्षते । वर्षर्तौ प्रतिसंवत्सरं वा भवतीति । अध्यापनम् अप्य् आत्मापेक्षयाध्ययनं पारायणादिवत् । शिष्यापेक्षया त्व् अध्यापनम् ॥ १६।१ ॥

<details><summary>हरदत्त-प्रस्तावः</summary>

कियन्तं कालम् अधीयीत ।
</details>

<details open><summary>विश्वास-प्रस्तुतिः</summary>

अर्धपञ्चमान् मासान् पञ्च दक्षिणायनं वा ॥ १६।२ 
</details>

<details><summary>मूलम्</summary>

अर्धपञ्चमान् मासान् पञ्च दक्षिणायनं वा ॥ १६।२ 
</details>

अर्धं पञ्चमं येषां तान् अर्धपञ्चमान् अर्धाधिकांश् चतुरो मासान् पूर्णान् वा पञ्च मासान् यावद् वा दक्षिणायनम् । एवम् अधीयानः ॥ १६।२ ॥

<details open><summary>विश्वास-प्रस्तुतिः</summary>

ब्रह्मचार्य् उत्सृष्टलोमा न मांसं भुञ्जीत ॥ १६।३ ॥
</details>

<details><summary>मूलम्</summary>

ब्रह्मचार्य् उत्सृष्टलोमा न मांसं भुञ्जीत ॥ १६।३ ॥
</details>

ब्रह्मचारी भवेत् स्त्रीसङ्गं वर्जयेत् । उत्सृष्टलोमा न रूढश्मरुः । अकस्माद् इत्य् अत्रोक्तं लोमकर्म तद् उत्सृष्टं येन स उत्सृष्टलोमा । एवंभूतो भवेन् न मांसं भक्षयेत् । अयम् अध्यापयितुर् उपदेशः । ब्रह्मचारिणः प्राप्त्यभावात् । आपस्तम्बो ऽप्य् आह: “प्रवचन्युक्तो वर्षाशरदं मैथुनं वर्जयेत्” इति । यश् च केवलानि व्रतानि पारं नीत्वा जायाम् उपयम्य पश्चाद् अधीते सो ऽप्य् एवं तस्यात्र ग्रहणार्थम् अप्य् एवम् । आश्वलायनो ऽप्य् आह: “समावृत्तो ब्रह्मचारिकल्पेन” इति । तत्र त्व् ऋतुगमनं पाक्षिकम् अभ्युपगतम् । तथाह जायोपेयेत्य् एके प्राजापत्यम् तद् इति ।

	**द्वैमास्यो वा नियमः ॥ १६।४ ॥ **

द्वौ मासौ भूतभाविनौ वा द्विमास्यः । मासाद् वयसि यत् खञौ । द्विगोर् यबवयस्य् अपि प्रयुञ्जते । स एव द्वैमास्यः । अयं ब्रह्मचर्यादिनियमो मासद्वयं वा भवति । शक्त्यपेक्षो विकल्पः ॥ १६।४ ॥

<details><summary>हरदत्त-प्रस्तावः</summary>

अथानध्याया उच्यन्ते ।
</details>

<details open><summary>विश्वास-प्रस्तुतिः</summary>

नाधीयीत वायौ दिवा पांसुहरे ॥ १६।५ ॥
</details>

<details><summary>मूलम्</summary>

नाधीयीत वायौ दिवा पांसुहरे ॥ १६।५ ॥
</details>

पांसून् हरतीति पांसुहरः । वायौ दिवा पांसुहरे वाति सति नाधीयीत । अपांसुहरे न दोषः । पांसुहरे ऽपि रात्रौ न दोषः ॥ १६।५ ॥

<details open><summary>विश्वास-प्रस्तुतिः</summary>

कर्णश्राविणि नक्तम् ॥ १६।६ ॥
</details>

<details><summary>मूलम्</summary>

कर्णश्राविणि नक्तम् ॥ १६।६ ॥
</details>

व्यत्ययेनायं कर्मणि कर्तृप्रत्ययः । कर्णाभ्यां श्रूयत इति कर्णश्रावी । एवंभूते महाघोषे वायौ वाति सति नक्तं नाधीयीत ॥ १६।६ ॥

<details open><summary>विश्वास-प्रस्तुतिः</summary>

वाणभेरीमृदङ्गगर्तार्तशब्देषु ॥ १६।७ ॥
</details>

<details><summary>मूलम्</summary>

वाणभेरीमृदङ्गगर्तार्तशब्देषु ॥ १६।७ ॥
</details>

वाणो वीणाविशेषः, वाणः शततन्तुर् इति महाव्रते दर्शनात् । भेरीमृदङ्गौ प्रसिद्धौ । गर्तो रथः, “अरोहतं वरुण मित्र गर्तम्,” “स्तुहि श्रुतं गर्तसदम्,” इत्यादौ दर्शनात् । आर्तो बन्धुमरणादिना दुःखितः । तेषां शब्दे श्रूयमाणे तावन्तं कालं नाधीयीत ॥ १६।७ ॥

<details open><summary>विश्वास-प्रस्तुतिः</summary>

श्वशृगालगर्धभसंह्रादे ॥ १६।८ ॥
</details>

<details><summary>मूलम्</summary>

श्वशृगालगर्धभसंह्रादे ॥ १६।८ ॥
</details>

संह्रादः सहशब्दनम् । शुनां शृगालानां गर्दभानां गर्दभानां संग्रादे नाधीयीत । त्रयाणां तु सहशब्देन दण्डापूपिकया सिद्धः प्रतिषेधः ॥ १६।८ ॥

<details open><summary>विश्वास-प्रस्तुतिः</summary>

रोहितेन्द्रधनिर्नीहारेषु ॥ १६।९ ॥
</details>

<details><summary>मूलम्</summary>

रोहितेन्द्रधनिर्नीहारेषु ॥ १६।९ ॥
</details>

आकाशे लोहिते, इन्द्रधनिषु दृश्यमाने, नीहारो हिमानी तस्यां च । तावन्तं कालं

नाधीयीत ॥ १६।९ ॥

<details open><summary>विश्वास-प्रस्तुतिः</summary>

अभ्रदर्शने चापर्तौ ॥ १६।१० 
</details>

<details><summary>मूलम्</summary>

अभ्रदर्शने चापर्तौ ॥ १६।१० 
</details>

अपर्तुर् अवर्षर्तुः । तत्र सोदकस्य मेघस्य दर्शने नाधीयीत ॥ १६।१० ॥

<details open><summary>विश्वास-प्रस्तुतिः</summary>

मूत्रित उच्चारिते ॥ १६।११ ॥
</details>

<details><summary>मूलम्</summary>

मूत्रित उच्चारिते ॥ १६।११ ॥
</details>

संजातमूत्रे ऽल्पे मूत्रितः । उच्चारितो ऽपि तथा । तत्र श्रेयान् अपि नाधीयीत । उत्सर्गे तु मानसम् अप्य् अशुचिर् इति वक्ष्यति ॥ १६।११ ॥

<details open><summary>विश्वास-प्रस्तुतिः</summary>

निशायां संध्योदकेषु ॥ १६।१२ ॥
</details>

<details><summary>मूलम्</summary>

निशायां संध्योदकेषु ॥ १६।१२ ॥
</details>

निशा रात्रेर् मध्यमो भागस् तस्मिन् संध्यायाम् उदके चावस्थितो नाधीयीत ॥ १६।१२ ॥

<details open><summary>विश्वास-प्रस्तुतिः</summary>

वर्षति च ॥ १६।१३ ॥
</details>

<details><summary>मूलम्</summary>

वर्षति च ॥ १६।१३ ॥
</details>

वर्षति च देवे तावन् नाधीयीत । धात्वर्थमात्रं विवक्षितं न परिमाणविशेषः ॥ १६।१३ ॥

<details open><summary>विश्वास-प्रस्तुतिः</summary>

एके वलीकसंतानाम् ॥ १६।१४ ॥
</details>

<details><summary>मूलम्</summary>

एके वलीकसंतानाम् ॥ १६।१४ ॥
</details>

एके मन्यन्ते वलीकसंतानं वलीकं नीध्रं गृहपटलान्तस् तत्र वर्षधारा संतन्यते यथा तथा वर्षति देवे नाध्येयम् ॥ १६।१४ ॥

<details open><summary>विश्वास-प्रस्तुतिः</summary>

आचार्यपरिवेषणे ॥ १६।१५ ॥
</details>

<details><summary>मूलम्</summary>

आचार्यपरिवेषणे ॥ १६।१५ ॥
</details>

आचार्यौ गुरुशुक्रौ तयोः परिवेषणे नाधीयीत । अपर आह – परिवेषणं भक्षभोज्याद्यन्नोपहरणम् । ब्राह्मणान् अन्नेन परिवेष्येत्यादौ दर्शनात् । आचार्यस्य परिवेषणे नाधीयीतेति ॥ १६।१५ ॥

<details open><summary>विश्वास-प्रस्तुतिः</summary>

ज्योतिषोश् च ॥ १६।१६ ॥
</details>

<details><summary>मूलम्</summary>

ज्योतिषोश् च ॥ १६।१६ ॥
</details>

प्रसिद्धज्योतिषी सूर्याचन्द्रमसौ । तयोश् च परिवेषणे नाधीयीत । पूर्वसूत्रे द्वितीयपक्षे ऽन्नानुवृत्तस्य परिवेषणशब्दस्यार्थभेदो ऽङ्गीकरणीयः ॥ १६।१६ ॥

<details open><summary>विश्वास-प्रस्तुतिः</summary>

भीतो यानस्थः शयानः प्रौढपादः ॥ १६।१७ ॥
</details>

<details><summary>मूलम्</summary>

भीतो यानस्थः शयानः प्रौढपादः ॥ १६।१७ ॥
</details>

भीतो वर्तमानभयः । यानस्थो ऽश्वाद्यारूढः । शयानः शय्याम् आसेवमानः । प्रौढपादः पादे पादान्तराधायी पीठासनाद्यारोपितपादो वा । एवंभूतेन नाध्येयम् ॥ १६।१७ ॥

<details open><summary>विश्वास-प्रस्तुतिः</summary>

श्मशानग्रामान्तरमहापथाशौचेषु ॥ १६।१८ ॥
</details>

<details><summary>मूलम्</summary>

श्मशानग्रामान्तरमहापथाशौचेषु ॥ १६।१८ ॥
</details>

श्मशानं शवदाहस्थानम् । ग्रामान्तो ग्रामसीमा । महापथः प्रसिद्धः । अशौचं शौचराहित्यम् । एतेषु स्थानेषु नाध्येयम् । अथ वाशौचं जननमरणनिमित्तम् अस्पर्शलक्षणं तस्मिन्न् अपि नाध्येयम् ॥ १६।१८ ॥

<details open><summary>विश्वास-प्रस्तुतिः</summary>

पूतिगन्धान्तःशवदिवाकीर्त्यशूद्रसंनिधाने ॥ १६।१९ ॥
</details>

<details><summary>मूलम्</summary>

पूतिगन्धान्तःशवदिवाकीर्त्यशूद्रसंनिधाने ॥ १६।१९ ॥
</details>

पूतिगन्धे घ्राणगन्धे । दिवाकीर्त्यश् चण्डालः । अन्तःशब्दः उभाभ्यां संबध्यते । अन्तःशवे ऽन्तर्दिवाकीर्त्ये च ग्राम इति । शूद्रसंनिधाने [च] नाध्येयम् । द्वन्द्वैकवद्भावः । आपस्तम्बो ऽपि: “अन्तःशवे ऽन्तश्चण्डाले” इति ॥ १६।१९ ॥

<details open><summary>विश्वास-प्रस्तुतिः</summary>

भुक्तके चोद्गारे ॥ १६।२० ॥
</details>

<details><summary>मूलम्</summary>

भुक्तके चोद्गारे ॥ १६।२० ॥
</details>

भुक्त[क]म् अम्लम् अम्ले चोद्गारे वर्तमाने नाधीयीत ॥ १६।२० ॥

<details open><summary>विश्वास-प्रस्तुतिः</summary>

ऋग्यजुषं च सामशब्दो यावत् ॥ १६।२१ ॥
</details>

<details><summary>मूलम्</summary>

ऋग्यजुषं च सामशब्दो यावत् ॥ १६।२१ ॥
</details>

ऋक् च यजुश् च ऋग्यजुषम् । अचतुरेत्यादिना निपातः । यावत् सामशब्दः श्रूयते तावद् ऋग्वेदं यजुर्वेदं च नाधीयीत । षष्ठ्यन्तपाठस् तु नास्मभ्यं रोचते ॥ १६।२१ ॥

<details open><summary>विश्वास-प्रस्तुतिः</summary>

आकालिका निर्घातभूमिकम्पराहुदर्शनोल्काः ॥ १६।२२ ॥
</details>

<details><summary>मूलम्</summary>

आकालिका निर्घातभूमिकम्पराहुदर्शनोल्काः ॥ १६।२२ ॥
</details>

निर्घातो ऽशनिपातः । भूमिकम्पो भूचलनम् । राहुदर्शनं ग्रहणम् । उल्कोल्कापातः । एत आकालिका अनध्यायहेतव इति प्रकरणाद् गम्यते । यस्मिन् काल एते भवन्ति परेद्युस् तत्पर्यन्तं काल आकालः । तत्संबद्ध आकालिकः ॥ १६।२२ ॥

<details open><summary>विश्वास-प्रस्तुतिः</summary>

स्तनयित्नुवर्षविद्युतश् च प्रादुष्कृताग्निषु ॥ १६।२३ ॥
</details>

<details><summary>मूलम्</summary>

स्तनयित्नुवर्षविद्युतश् च प्रादुष्कृताग्निषु ॥ १६।२३ ॥
</details>

स्तनयित्नुर् मेघशब्दः । प्रसिद्धम् अन्यत् । प्रादुष्कृतेष्व् अग्निष्व् अग्निहोत्रहोमकाले संध्यायां स्तनयित्नुप्रभृतयो भवन्तः प्रत्येकम् आकालिकान् अध्यायहेतवः । अपर्ताविदम् ॥ १६।२३ ॥

<details><summary>हरदत्त-प्रस्तावः</summary>

ऋताव् आह ।
</details>

<details open><summary>विश्वास-प्रस्तुतिः</summary>

अहर् ऋतौ ॥ १६।२४ ॥
</details>

<details><summary>मूलम्</summary>

अहर् ऋतौ ॥ १६।२४ ॥
</details>

वर्षर्ताव् एते यदि भवेयुः संध्यायां तदा प्रातश् चेद् अहर्मात्रम् अनध्यायः । सायं तु रात्राव् अनध्याय इत्य् अर्थसिद्धत्वाद् अनुक्तम् ॥ १६।२४ ॥

<details open><summary>विश्वास-प्रस्तुतिः</summary>

विद्युति नक्तं चापररात्रात् ॥ १६।२५ ॥
</details>

<details><summary>मूलम्</summary>

विद्युति नक्तं चापररात्रात् ॥ १६।२५ ॥
</details>

यदि नक्तं विद्युद् दृश्यते न संध्यायां तदापररात्राद् रात्रेस् तृतीयो भागो ऽपररात आ तस्माद् अनध्यायः । ततो ऽध्येयम् । प्रातस् तु संध्यायां विद्युति जाबाल आह: “विद्युति प्रातर् अहर् अनध्यायः” इति ॥ १६।२५ ॥

<details open><summary>विश्वास-प्रस्तुतिः</summary>

त्रिभागादिप्रवृत्तौ सर्वम् ॥ १६।२६ ॥
</details>

<details><summary>मूलम्</summary>

त्रिभागादिप्रवृत्तौ सर्वम् ॥ १६।२६ ॥
</details>

यद्य् अह्नस् तृतीयाद् भागाद् आरभ्य विद्युत् प्रवर्तते न केवलायां संध्यायां नापि नक्तं तदा सर्वरात्रम् अनध्यायः ॥ १६।२६ ॥

<details open><summary>विश्वास-प्रस्तुतिः</summary>

उल्का विद्युत् समेत्य् एकेषाम् ॥ १६।२७ ॥
</details>

<details><summary>मूलम्</summary>

उल्का विद्युत् समेत्य् एकेषाम् ॥ १६।२७ ॥
</details>

उल्का च विद्युत्तुल्या । यथा विद्युत्य् अनध्यायो विद्युति नक्तं चापररात्राद् इत्य् एवम् उल्कापाते ऽपीत्य् एकेषां मतम् ॥ १६।२७ ॥

<details open><summary>विश्वास-प्रस्तुतिः</summary>

स्तनयित्नुर् अपराह्णे ॥ १६।२८ ॥
</details>

<details><summary>मूलम्</summary>

स्तनयित्नुर् अपराह्णे ॥ १६।२८ ॥
</details>

स्तनयित्नुर् अपराह्णे यदि भवति न संध्यायां तदा विद्युत्समो भवति । आ अपररात्राद् अनध्यायं करोति ॥ १६।२८ ॥

<details open><summary>विश्वास-प्रस्तुतिः</summary>

अपि प्रदोषे ॥ १६।२९ ॥
</details>

<details><summary>मूलम्</summary>

अपि प्रदोषे ॥ १६।२९ ॥
</details>

प्रदोषे ऽपि भवः स्तनयित्नुर् विद्युत्समः । आ अपररात्राद् अनध्यायहेतुः ॥ १६।२९ ॥

<details open><summary>विश्वास-प्रस्तुतिः</summary>

सर्वं नक्तम् आ अर्धरात्रात् ॥ १६।३० ॥
</details>

<details><summary>मूलम्</summary>

सर्वं नक्तम् आ अर्धरात्रात् ॥ १६।३० ॥
</details>

प्रथमाद् रात्रिभागाद् आरभ्य आ अर्धरात्रात् प्रवृत्तः स्तनयित्नुः सर्वं नक्तम् अध्यायहेतुः ॥ १६।३० ॥

<details open><summary>विश्वास-प्रस्तुतिः</summary>

अहश् चेत् सज्योतिः ॥ १६।३१ ॥
</details>

<details><summary>मूलम्</summary>

अहश् चेत् सज्योतिः ॥ १६।३१ ॥
</details>

अहश् चेत् स्तनयित्नुर् भवति प्राग् अपराह्णात् तदा सज्योतिर् अनध्यायः । सकलं दिवसम् इत्य् अर्थः ॥ १६।३१ ॥

<details open><summary>विश्वास-प्रस्तुतिः</summary>

विषयस्थे च राज्ञि प्रेते ॥ १६।३२ ॥
</details>

<details><summary>मूलम्</summary>

विषयस्थे च राज्ञि प्रेते ॥ १६।३२ ॥
</details>

यस्मिन् विषये स्वयं वसति तत्रस्थे तस्याधिपतौ राज्ञि प्रेते सज्योतिर् अनध्यायः । आकालिकम् इत्य् अन्ये ॥ १६।३२ ॥

<details open><summary>विश्वास-प्रस्तुतिः</summary>

विप्रोष्य चान्योन्येन सह ॥ १६।३३ ॥
</details>

<details><summary>मूलम्</summary>

विप्रोष्य चान्योन्येन सह ॥ १६।३३ ॥
</details>

यदा सहाध्यायिनः परस्परं विप्रवसेयुः केचिच् चाचार्येण संगतास् तदा सज्योतिर् अनाध्यायः । आ परेषां मेलनाद् इत्य् एके । आकालिकम् इत्य् अन्ये ॥ १६।३३ ॥

<details open><summary>विश्वास-प्रस्तुतिः</summary>

संकुलोपाहितवेदसमाप्तिच्छर्दिश्राद्धमनुष्य-  
यज्ञभोजनेष्व् अहोरात्रम् ॥ १६।३४ ॥
</details>

<details><summary>मूलम्</summary>

संकुलोपाहितवेदसमाप्तिच्छर्दिश्राद्धमनुष्य-  
यज्ञभोजनेष्व् अहोरात्रम् ॥ १६।३४ ॥
</details>

संकुलश् चोरादिभिर् ग्रामाद्युपद्रवः । उपाहितो ऽग्निदाहः । वेदसमाप्तिः शाखासमाप्तिः । छर्दनं भुक्तोद्गारः । श्राद्धम् एकोद्दिष्टादि । मनुष्ययज्ञो वसन्तोत्स्वादिः । भोजनशब्द उभाभ्यां संबध्यते । श्राद्धभोजने मनुष्ययज्ञभोजन इति । एतेषु निमित्तेष्व् अहोरात्रम् अनध्यायः । मनुष्यप्रकृतीनां देवानां यज्ञो मनुष्ययज्ञ इत्य् अन्ये । यथाह आपस्तम्बः: “मनुष्यप्रकृतीनां देवानां यज्ञे भुक्त्वेत्य् एके” इति । ये मनुष्या भूत्वा प्रकृष्टेन तपसा देवाः संपन्नास् तद्यज्ञस् तत्प्रीत्यर्थं ब्राह्मणभोजनम् ॥ १६।३४ ॥

<details open><summary>विश्वास-प्रस्तुतिः</summary>

अमावास्यायां च ॥ १६।३५ ॥
</details>

<details><summary>मूलम्</summary>

अमावास्यायां च ॥ १६।३५ ॥
</details>

अमावास्यायाम् अहोरात्रम् अनध्यायः ॥ १६।३५ ॥

<details open><summary>विश्वास-प्रस्तुतिः</summary>

द्व्यहं वा ॥ १६।३६ ॥
</details>

<details><summary>मूलम्</summary>

द्व्यहं वा ॥ १६।३६ ॥
</details>

तद् अहः पूर्वेद्युश् च द्व्यहम् अनध्यायः । शुक्लचतुर्दश्यां त्व् अनध्यायस्य मूलान्तरं मृग्यम् । एवं प्रतिपत्सु च ॥ १६।३६ ॥

<details open><summary>विश्वास-प्रस्तुतिः</summary>

कार्तिकी फाल्गुन्य् आषाढी पौर्णमासी ॥ १६।३७ ॥
</details>

<details><summary>मूलम्</summary>

कार्तिकी फाल्गुन्य् आषाढी पौर्णमासी ॥ १६।३७ ॥
</details>

कार्तिक्याद्यास् तिस्रः पौर्णमास्यो ऽनध्यायहेतवो ऽहोरात्रम् । पौर्णमास्यन्तरेष्व् अनध्याये मूलं मृग्यम् ॥ १६।३७ ॥

<details open><summary>विश्वास-प्रस्तुतिः</summary>

तिस्रो ऽष्टकास् त्रिरात्रम् ॥ १६।३८ ॥
</details>

<details><summary>मूलम्</summary>

तिस्रो ऽष्टकास् त्रिरात्रम् ॥ १६।३८ ॥
</details>

ऊर्ध्वम् आग्रहायण्यास् त्रिष्व् अपरपक्षेषु तिस्रो ऽष्टकाः । तास् त्रिरात्रम् अनध्यायहेतवः तद् अहः पूर्वेद्युर् अपरेद्युश् च ॥ १६।३८ ॥

<details open><summary>विश्वास-प्रस्तुतिः</summary>

अन्त्याम् एके ॥ १६।३९ ॥
</details>

<details><summary>मूलम्</summary>

अन्त्याम् एके ॥ १६।३९ ॥
</details>

एके ऽन्त्याम् एकाष्टकाम् अनध्यायहेतुं मन्यन्ते ॥ १६।३९ ॥

<details open><summary>विश्वास-प्रस्तुतिः</summary>

अभितो वार्षिकम् ॥ १६।४० ॥
</details>

<details><summary>मूलम्</summary>

अभितो वार्षिकम् ॥ १६।४० ॥
</details>

श्रवणादि वार्षिकम् इति यद् उक्तं वार्षिकम् अनध्ययनं तद् अभितस् तस्योभयोः पार्श्वयोर् ये कर्मणी उपाकरणोत्सर्जने तयोर् अपि कृतयोर् त्र्यहम् अनध्यायम् एके इच्छन्ति । तथा च मनुः ।

	उपाकर्मणि चोत्सर्गे त्रिरात्रं क्षपणं स्मृतम् ॥ इति ।

उशना: “उपाकर्मणि चोत्सर्गे त्र्यहम् अनध्यायः” इति ॥ १६।४० ॥

<details open><summary>विश्वास-प्रस्तुतिः</summary>

सर्वे वर्षाविद्युत्स्तनयित्नुसंनिपाते ॥ १६।४१ ॥
</details>

<details><summary>मूलम्</summary>

सर्वे वर्षाविद्युत्स्तनयित्नुसंनिपाते ॥ १६।४१ ॥
</details>

वर्षादीनां त्रयाणां युगपत्संनिपाते त्रिरात्रम् अनध्याय इति सर्व एवाचार्या

मन्यन्ते ॥ १६।४१ ॥

<details open><summary>विश्वास-प्रस्तुतिः</summary>

प्रस्यन्दिनि ॥ १६।४२ ॥
</details>

<details><summary>मूलम्</summary>

प्रस्यन्दिनि ॥ १६।४२ ॥
</details>

प्रकृष्टं स्यन्दनं वर्षं प्रस्यन्दस् तद्वति च काले यावत् प्रस्यन्दनम् अनध्यायो द्व्यहं त्र्यहं चतुरहं वा ॥ १६।४२ ॥

<details open><summary>विश्वास-प्रस्तुतिः</summary>

ऊर्ध्वं भोजनाद् उत्सवे ॥ १६।४३ ॥
</details>

<details><summary>मूलम्</summary>

ऊर्ध्वं भोजनाद् उत्सवे ॥ १६।४३ ॥
</details>

उपनयनादाव् उत्सवे भोजनाद् ऊर्ध्वं तदहर् अनध्यायः ॥ १६।४३ ॥

<details open><summary>विश्वास-प्रस्तुतिः</summary>

प्राधीतस्य च निशायां चतुर्मुहूर्तम् ॥ १६।४४ ॥
</details>

<details><summary>मूलम्</summary>

प्राधीतस्य च निशायां चतुर्मुहूर्तम् ॥ १६।४४ ॥
</details>

उपाकृत्याध्येतुं प्रवृत्तः प्राधीतः । आदिकर्मणि क्तः कर्तरि च । तस्य निशायां चतुर्मुहूर्तं चतुरो मुहूरान् अष्टौ नाडिका अनध्यायः । “श्रावण्यां पौर्णमास्याम् अध्यायम् उपाकृत्य मासं प्रदोषे नाधीयीत” इत्य् आपस्तम्बीयेन समानार्थम् इदम् । चकारात् त्रयोदशीप्रदोषे ऽपि निशायां चतुर्मुहूर्तं निषेधो दर्शितः ॥ १६।४४ ॥

<details open><summary>विश्वास-प्रस्तुतिः</summary>

नित्यम् एके नगरे ॥ १६।४५ ॥
</details>

<details><summary>मूलम्</summary>

नित्यम् एके नगरे ॥ १६।४५ ॥
</details>

एक आचार्या नगरे नित्यम् एवाध्ययनं नेच्छन्ति । नित्यग्रहणं निशाधिकारनिवृत्त्यर्थम्

॥ १६।४५ ॥

<details open><summary>विश्वास-प्रस्तुतिः</summary>

मानसम् अप्य् अशुचिः ॥ १६।४६ ॥
</details>

<details><summary>मूलम्</summary>

मानसम् अप्य् अशुचिः ॥ १६।४६ ॥
</details>

अप्रयतः सन् मानसम् अप्य् अध्ययनंन कुर्यात् । एवं चान्येष्व् अनध्यायहेतुषु मानसम् अनिषिद्धम् ॥ १६।४६ ॥

<details open><summary>विश्वास-प्रस्तुतिः</summary>

श्राद्धिनाम् आकालिकम् ॥ १६।४७ ॥
</details>

<details><summary>मूलम्</summary>

श्राद्धिनाम् आकालिकम् ॥ १६।४७ ॥
</details>

श्राद्धम् अस्यास्तीति श्राद्धी श्राद्धस्य कर्ता । अत इनिठनौ । न तु श्राद्धम् अनेन भुक्तम् इति । भोक्तरि पूर्वम् एव निषिद्धत्वात् । तेषां श्राद्धदातॄणाम् आकालिकम् अनध्यायः । अपर आह – ये श्राद्धे केवलं भुक्तवन्तो न पित्राद्यर्थं पात्रतया तेषां पूर्वको ऽहोरात्रनिषेधः । अयं त्व् आकालिकनिषेधः पित्राद्यर्थं पात्रतया भुक्तवताम् इति ॥ १६।४७ ॥

<details open><summary>विश्वास-प्रस्तुतिः</summary>

अकृतान्नश्राद्धिकसंयोगे ऽपि ॥ १६।४८ ॥
</details>

<details><summary>मूलम्</summary>

अकृतान्नश्राद्धिकसंयोगे ऽपि ॥ १६।४८ ॥
</details>

भोजनासंभवे यद्य्(द)कृतान्नं पितृभ्यो दीयते तद् अकृतान्नश्राद्धिकम् । तत्संयोगे ऽप्य् आकालिकम् अनध्यायः । न केवलं भुक्तवतः । तत्र मनुः ।

	प्राणि वा यदि वाप्राणि यत् किंचिच् छ्राद्धिकं भवेत् ।

	तद् आलभ्याप्य् अनध्यायः प्रान्यास्या ब्राह्मणाः स्मृताः ॥ इति ।

आमश्राद्धस्यैतद् एव लिङ्गम् ॥ १६।४८ ॥

<details open><summary>विश्वास-प्रस्तुतिः</summary>

प्रतिविद्यं च यान् स्मरन्ति [यान् स्मरन्ति] ॥ १६।४९ ॥
</details>

<details><summary>मूलम्</summary>

प्रतिविद्यं च यान् स्मरन्ति [यान् स्मरन्ति] ॥ १६।४९ ॥
</details>

प्रतिविद्यं प्रतिधर्मशास्त्रं यान् अनध्यायान् स्मरन्ति स्मर्तारस् तेष्व् अपि हेतुषु नाधीयीत । तत्र वसिष्ठः: “दिग्दाहपर्वतप्रपातेषूपलरुधिरपांसुवर्षेष्व् आकालिकम्” इति ।

	श्लेष्मातकस्य शाल्मल्या मधूकस्य तथाप्य् अधः ।

	कदाचिद् अपि नाध्येयं कोविदारकपित्थयोः ॥ इति ।

एवम् अन्यत्रापि द्रष्टव्यम् । [अभ्यासो ऽध्यायसमाप्त्यर्थः] ॥ १६।४९ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने षोडशो ऽध्यायः**

## 
**अथ सप्तदशो ऽध्यायः**

<details><summary>हरदत्त-प्रस्तावः</summary>

मानसम् अप्य् अशुचिर् इत्य् उक्तम् । तच् चाशुचित्वम् आहारजनितम् अपि भवतीति भक्ष्याभक्ष्यप्रकरणम् आरभ्यते ।
</details>

<details open><summary>विश्वास-प्रस्तुतिः</summary>

प्रशस्तानां स्वकर्मसु द्विजातीनां ब्राह्मणो  
भुञ्जीत ॥ १७।१ ॥
</details>

<details><summary>मूलम्</summary>

प्रशस्तानां स्वकर्मसु द्विजातीनां ब्राह्मणो  
भुञ्जीत ॥ १७।१ ॥
</details>

स्वकर्मसु वर्णप्रयुक्तेष्व् आश्रमप्रयुक्तेषूभयप्रयुक्तेषु च ये प्रशस्ताः “अहो अयं स्वकर्मानुतिष्ठति” इति तेषां द्विजातीनां गृहे ब्राह्मणो भुञ्जीत । क्षुदुपघातार्था भोजने प्रवृत्तिः । शक्या च यस्य कस्यचिद् गृहे भुञ्जानेन क्षुद् उपहन्तुम् । तत्र परिसंचष्ट गृहे ब्राःमणो भुञ्जीत नान्येषाम् इति ॥ १७।१ ॥

<details open><summary>विश्वास-प्रस्तुतिः</summary>

प्रतिगृह्णीयाच् च ॥ १७।२ ॥
</details>

<details><summary>मूलम्</summary>

प्रतिगृह्णीयाच् च ॥ १७।२ ॥
</details>

प्रतिग्रहो ऽप्य् एषाम् एव सकाशान् नान्येषाम् इति ॥ १७।२ ॥

<details><summary>हरदत्त-प्रस्तावः</summary>

अस्यापवादः ।
</details>

<details open><summary>विश्वास-प्रस्तुतिः</summary>

एधोदकयवसमूलफलमध्वभयाभ्युद्यत-  
	शय्यासनावसथयानपयोदधिधानाशफरीप्रियङ्गु-  
  स्रङ्मार्गशाकान्य् अप्रणोद्यानि सर्वेषाम् ॥ १७।३ ॥
</details>

<details><summary>मूलम्</summary>

एधोदकयवसमूलफलमध्वभयाभ्युद्यत-  
	शय्यासनावसथयानपयोदधिधानाशफरीप्रियङ्गु-  
  स्रङ्मार्गशाकान्य् अप्रणोद्यानि सर्वेषाम् ॥ १७।३ ॥
</details>

एधः काष्ठम् । उदकं घटादिस्थम् अपि । यवसं तृणादि । मूलम् आर्द्रकादि । फलम् आम्रादि । मधु माक्षिकम् । अभयं परित्राणम् । अभ्युद्यतम् अयाचितेनापि दात्रा स्वयम् आनीतम् इदं गृहाणेति । शय्या कटादि । आसनं पीठादि । आवसथः प्रतिश्रयः । यानं शकटादि । दधिपयसी प्रसिद्धे । धाना भृष्टा यवाः । शफरी मत्स्यविशेषः । [प्रियङ्गू राजिका] । स्रङ् माला । मार्गं मृगमांसम्, पन्था वा मार्गः । शाकं वास्तुकादि । एतान्य् एधादीन्य् अप्रणोद्यानि सर्वतः प्रतिग्राह्याणि याचित्वापि । अभ्युद्यतं पक्वान्नाद्य् अप्रणोद्यम् अप्रत्याख्येयं प्रत्याख्याने दोषः । तथा च आपस्तम्बः ।

	उद्यताम् आहृतां भिक्षां पुरस्ताद् अप्रवेदिताम् ।

	भोज्यां मेने प्रजापतिर् अपि दुष्कृतकारिणः ॥

	न तस्य पितरो ऽश्नन्ति दश वर्षाणि पञ्च च ।

	न च हव्यं वहत्य् अग्निर् यस् ताम् अभ्यवमन्यते ॥ इति ।

अस्यापवादः ।

	चिकित्सकस्य मृगयोः शल्यकृन्तस्य पाशिनः ।

	कुलटायाश् च षण्ढस्य तेषाम् अन्नम् अनाद्यम् ॥ इति ॥ १७।३ ॥

<details open><summary>विश्वास-प्रस्तुतिः</summary>

पितृदेवगुरुभृत्यभरणे ऽप्य् अन्यत् ॥ १७।४ ॥
</details>

<details><summary>मूलम्</summary>

पितृदेवगुरुभृत्यभरणे ऽप्य् अन्यत् ॥ १७।४ ॥
</details>

पितृभरणम् अविच्छेदेन श्राद्धकरणम् । देवभरणम् अग्निहोत्रादि । गुरवः पित्रादयः । भृत्याः पुत्रदासादयः । तेषां भरणं भक्तादिदानम् । एतेषु निमित्तेष्व् अन्यद् अप्य् उक्ताद् अन्यद् अप्य् अप्रणोद्यम् । मनुश् च ।

	गुरून् भृत्यांश् चोद्धरिष्यन्न् अर्चिष्यन् देवतातिथीन् ।

	सर्वतः प्रतिगृह्णीयान् न तु तृप्येत् स्वयं ततः ॥ इति ॥ १७।४ ॥

<details open><summary>विश्वास-प्रस्तुतिः</summary>

वृत्तिश् चेन् नान्तरेण शूद्रात् ॥ १७।५ ॥
</details>

<details><summary>मूलम्</summary>

वृत्तिश् चेन् नान्तरेण शूद्रात् ॥ १७।५ ॥
</details>

यदि शूद्रप्रतिग्रहम् अन्तरेण वृत्तिर् जीवनं न निर्वर्तते तदा शूद्राद् अपि प्रतिगृह्णीयात् ॥ १७।५ ॥

<details open><summary>विश्वास-प्रस्तुतिः</summary>

पशुपालक्षेत्रकर्षककुलसंगतकारयितृपरिचारका  
भोज्यान्नाः ॥ १७।६ ॥
</details>

<details><summary>मूलम्</summary>

पशुपालक्षेत्रकर्षककुलसंगतकारयितृपरिचारका  
भोज्यान्नाः ॥ १७।६ ॥
</details>

यो यस्य पशून् पालयति क्षेत्रं च कर्षति, यश् च यस्य कुले संगतः पारम्पयेण मित्ररूपेणागतः, यश् च यस्य परिचारको दासस् ते तेषां भोज्यान्नाः । पक्वम् अप्य् अन्नं तेषां भुञ्जीरन् । कारुः कारयिता । “ऊर्ध्वं नापितः श्मश्रूणि कारयति” इति हि दृश्यते । स च विप्राद् वैश्यायाम् अनूढायां जातः सो ऽपि भोज्यान्नः । तत्र मनुः ।

	क्षेत्रिकः कुलमित्रश् च गोपालो दासनापितौ ।

	एते शूद्रेषु भोज्यान्ना यश् चात्मानं निवेदयेत् ॥ इति ।

एतच् चात्यन्तापद्विषयम् ॥ १७।६ ॥

<details open><summary>विश्वास-प्रस्तुतिः</summary>

वणिक् चाशिल्पी ॥ १७।७ ॥
</details>

<details><summary>मूलम्</summary>

वणिक् चाशिल्पी ॥ १७।७ ॥
</details>

वणिक् च भोज्यान्नः, से चेद् अशिल्पी कुम्भकारादिको न भवति ॥ १७।७ ॥

<details><summary>हरदत्त-प्रस्तावः</summary>

अथाभोज्यम् आह ।
</details>

<details open><summary>विश्वास-प्रस्तुतिः</summary>

नित्यम् अभोज्यम् ॥ १७।८ ॥
</details>

<details><summary>मूलम्</summary>

नित्यम् अभोज्यम् ॥ १७।८ ॥
</details>

नित्यं परगृहे न भोक्तव्यम् । गृहस्थस्यायं प्रतिषेधः,

	उपासते गृहस्था ये परपाकम् अबुद्धयः ।

इति मानवे दर्शनात् । अन्येभ्यो यावत् प्रत्यहं दीयते तन् नित्यम् अभोज्यम् ॥ १७।८ ॥

<details open><summary>विश्वास-प्रस्तुतिः</summary>

केशकीटावपन्नम् ॥ १७।९ ॥
</details>

<details><summary>मूलम्</summary>

केशकीटावपन्नम् ॥ १७।९ ॥
</details>

यच् चान्नं केशैः कीटैर् वा संबद्धं तद् अप्य् अभोज्यम् । अत्र वसिष्ठः: “कामं तु केशकीटान् उत्सृज्याद्भिः प्रोक्ष्य भस्मनावकीर्य वाचा प्रशस्तम् उपयुञ्जीत” इति । मनुस् तु ।

	पक्षिजग्धं गवा घ्रातम् अवधूतम् अवक्षुतम् ।

	केशकीटावपन्नं च मृत्प्रक्षेपेण शुध्यति ॥ इति ।

तद् एषां रुचितो व्यवस्था । अपर आह – पाकाद् आरभ्य यत् केशकीटावपन्नं तत्र गौतमीयम् ऊर्ध्वं तु वासिष्ठमानव इति ॥ १७।९ ॥

<details open><summary>विश्वास-प्रस्तुतिः</summary>

रजस्वलाकृष्णशकुनिपदोपहतम् ॥ १७।१० ॥
</details>

<details><summary>मूलम्</summary>

रजस्वलाकृष्णशकुनिपदोपहतम् ॥ १७।१० ॥
</details>

कृष्णशकुनिः काकः । पदग्रहणं तुण्डादेर् अप्य् अवयवस्योपलक्षणम् । रजस्वलया कृष्णशकुनिपदेन वोपहतं स्पृष्टम् अन्नम् अभोज्यम् । प्रभूते त्व् अन्ने पराशरः ।

	शृतं द्रोणाधिकं चान्नं श्वकाकैर् उपघातितम् ।

	न त्याज्यं तस्य शुद्ध्यर्थं ब्राह्मणेभ्यो निवेदयेत् ॥

	गायत्र्यष्टसहस्रेण मन्त्रपूतेन वारिणा ।

	भोज्यं तत् प्रोक्षितं विप्रैः पर्यग्निकृतम् एव च ॥ इति ।

उपहतं प्रदेशम् उद्धृत्येदं कार्यम् ॥ १७।१० ॥

<details open><summary>विश्वास-प्रस्तुतिः</summary>

भ्रूणघ्नावेक्षितम् ॥ १७।११ ॥
</details>

<details><summary>मूलम्</summary>

भ्रूणघ्नावेक्षितम् ॥ १७।११ ॥
</details>

भ्रूणहा ब्रह्महा । तथा च वसिष्ठः: “ब्राह्मणं हत्वा भ्रूणहा भवति” इति । तेन प्रेक्षितम् अप्य् अभोज्यम् ॥ १७।११ ॥

<details open><summary>विश्वास-प्रस्तुतिः</summary>

भावदुष्टम् ॥ १७।१२ ॥
</details>

<details><summary>मूलम्</summary>

भावदुष्टम् ॥ १७।१२ ॥
</details>

भोजयित्रावज्ञानेन दत्तं भोक्तुर् व मनसो दुष्टिकरं भावदुष्टम् । तद् अप्य् अभोज्यम्

॥ १७।१२ ॥

<details open><summary>विश्वास-प्रस्तुतिः</summary>

गवोपघ्रातम् ॥ १७।१३ ॥
</details>

<details><summary>मूलम्</summary>

गवोपघ्रातम् ॥ १७।१३ ॥
</details>

गवा चोपसमीपे घ्रातम् अभोज्यम् ॥ १७।१३ ॥

<details open><summary>विश्वास-प्रस्तुतिः</summary>

शुक्तं केवम अदधि ॥ १७।१४ ॥
</details>

<details><summary>मूलम्</summary>

शुक्तं केवम अदधि ॥ १७।१४ ॥
</details>

यत् पक्वं कालवशाद् अम्लरसं तत् केवलं शुक्तम् । तद् अभोज्यम् । केवलग्रहणात् क्षीरोदकादिसंपृक्तम् अम्लम् अपि भोज्यम् । दधि तु केवम् अप्य् अल्म्लं भोज्यम् । तक्रकाञ्जिकयोर् अपक्वत्वान् नायं प्रतिषेधः । आचारो ऽपि तक्रे निर्विवादः । काञ्जिके सविवादः

॥ १७।१४ ॥

<details open><summary>विश्वास-प्रस्तुतिः</summary>

पुनःसिद्धम् ॥ १७।१५ ॥
</details>

<details><summary>मूलम्</summary>

पुनःसिद्धम् ॥ १७।१५ ॥
</details>

सकृत्पक्वस्य तादृश एव पाकः पुनः क्रियते पूर्वं शुक्तपक्वम् इति तत् पुनःसिद्दम् । तद् अभोज्यम् । अन्यथापक्वस्य तु पाकान्तरे भर्जनादौ न दोषः ॥ १७।१५ ॥

<details open><summary>विश्वास-प्रस्तुतिः</summary>

पर्युषितम् अशाकभक्षस्नेहमांसमधूनि ॥ १७।१६ ॥
</details>

<details><summary>मूलम्</summary>

पर्युषितम् अशाकभक्षस्नेहमांसमधूनि ॥ १७।१६ ॥
</details>

उदयास्तमयान्तरितं पर्युषितम् । दिवा पक्वं रात्रौ रात्रिपक्वं दिवा तद् अशुक्तम् अप्य् अभोज्यम् । शाकादि तु पर्युषितम् अपि भोज्यम् । शाकम् उक्तम् । भक्षाः पृथुकापूपादयः । स्नेहो घृततैलादिः । मांसं प्रसिद्धम् । मधु च । एतानि पर्युषितान्य् अप् भोज्यानि । स्नेहमध्वादीनाम् अपक्वत्वाद् एवापर्युषितत्वं तस्मात् स्नेहमधुग्रहणं तत्संसृष्टस्यापि पर्युषितस्य पर्युदासार्थम् । तेन तत्संसृष्टं पर्युषितम् अपि भोज्यम् अगर्हितम् ।

	तत् पर्युषितम् अप्य् आद्यं हविःशेषं च यद् भवेत् ॥ इति ॥ १७।१६ ॥

<details open><summary>विश्वास-प्रस्तुतिः</summary>

उत्सृष्टपुंश्चल्यभिशस्तानपदेश्यदण्डिकतक्ष-  
	कदर्यबन्धनिकचिकित्सकमृगय्वनिषुचार्युच्छिष्ट-  
  भोजिगणविद्विषाणानाम् ॥ १७।१७ ॥
</details>

<details><summary>मूलम्</summary>

उत्सृष्टपुंश्चल्यभिशस्तानपदेश्यदण्डिकतक्ष-  
	कदर्यबन्धनिकचिकित्सकमृगय्वनिषुचार्युच्छिष्ट-  
  भोजिगणविद्विषाणानाम् ॥ १७।१७ ॥
</details>

उत्सृष्टः पितृभ्यां परित्यक्तः ।

	गण्डस्योपरिजातानां परित्यागो विधीयते ।

इत्यादिना कारणेन दुर्भिक्षे रक्षणाशक्त्या, प्रातिकूल्येन वा । पुंश्चली – अनियतपुंसका व्यभिचारिणी गणिका च । अभिशस्तः सतासता वा दोषेण ख्यातः । अनपदेश्यैवंभूतो ऽयम् इति व्यपदेशानर्हः । स्त्रीत्वपुंस्त्वाभ्याम् अनिर्देश्या तृतीया प्रकृतिर् इत्य् अन्ये । दण्डिको राज्ञा दण्डाधिकारे नियुक्तः । शूद्रात् प्रातिलोम्येन वैश्यायां जातस् तक्षा । वैश्यात् क्षत्रियायां जातो माहिष्यः । शूद्रायाम् ऊढायां वैश्याज् जाता करणी, तस्यां माहिष्याज् जातो रथकारः । स तक्षेत्य् अन्ये । कदर्यो लुब्धः । यम् अधिकृत्य मनुर् आह ।

	श्रोत्रियस्य कदर्यस्य वदान्यस्य च वार्धुषेः । इति ।

बन्धनिको बन्धकागाररक्षी । चिकित्सिको वैद्यः शल्यकर्ता वा । यो मृगयुः सन्न् इषुचारी न भवति किं तु पाशचारी स मृगय्व्स्निषुचारी वागुरिकः । उच्छिष्टभोजी निगदसिद्धः । गणो जनसमुदायः । विद्विषाणः शत्रुः । एतेषाम् उत्सृष्टादीनाम् अन्नम् अभोज्यम् । ये ऽत्र प्रशस्ता द्विजातयो न भवन्ति तेषां ग्रहणम् उदितप्रतिषेधार्थम् । तथा च आपस्तम्बः: “चिकित्सिकस्य मृगयोः” इत्यादि । आपद्य् अपि प्रतिषेधार्थम् इत्य् अन्ये ॥ १७।१७ ॥

<details open><summary>विश्वास-प्रस्तुतिः</summary>

अपङ्क्त्यानां प्राग् दुर्वालात् ॥ १७।१८ ॥
</details>

<details><summary>मूलम्</summary>

अपङ्क्त्यानां प्राग् दुर्वालात् ॥ १७।१८ ॥
</details>

ये चापङ्क्त्याः प्राग् उपदिष्टास् त्यकात्मपर्यन्तास् तेषाम् अप्य् अन्नम् अभोज्यम् ॥ १७।१८ ॥

<details open><summary>विश्वास-प्रस्तुतिः</summary>

वृथान्नाचमनोत्थानव्यपेतानि ॥ १७।१९ ॥
</details>

<details><summary>मूलम्</summary>

वृथान्नाचमनोत्थानव्यपेतानि ॥ १७।१९ ॥
</details>

यद् आत्मार्थं पच्यते नातिथ्याद्यर्थं तद् वृथान्नम् । श्रूयते हि “मोघम् अन्नं विन्दते अप्रचेताः” इत्यादि । भोजनमध्ये यत्र कोपादिना पुनर् आचम्यत उत्थीयते वा । अपेताद् अन्यद् व्यपेतं सहितम् इति । एते आचमनोत्थानव्यपेते अन्ने । एतानि वृथान्नादीन्य् अभोज्यानि । अत्र उशना: “अगुरुभिर् आचमनोत्थानं च” इति । एकस्यां पङ्क्तौ बहुषु भुञ्जानेष्व् एकेनापि गुरुव्यतिरिकेनाचमन उत्थाने वा कृत इतरेषाम् अप्य् अभोज्यम् इति । गुरुभिः कृते न दोषः ॥ १७।१९ ॥

<details open><summary>विश्वास-प्रस्तुतिः</summary>

समासमाभ्यां विषमसमे पूजातः ॥ १७।२० ॥
</details>

<details><summary>मूलम्</summary>

समासमाभ्यां विषमसमे पूजातः ॥ १७।२० ॥
</details>

कुलशीलादिभिस् तुल्यः समः । विपरीतो ऽसमः । विषमसमशब्दौ बावपरौ । विषमसम इति समाहारद्वन्द्वः । पूजातः पूजायाम् आसनपरिचरणादिकायां समेन सह पूजायां विषमे ऽसमेन च साम्ये क्रियमाणे तदन्नम् अभोज्यम् ॥ १७।२० ॥

<details open><summary>विश्वास-प्रस्तुतिः</summary>

अनर्चितं च ॥ १७।२१ ॥
</details>

<details><summary>मूलम्</summary>

अनर्चितं च ॥ १७।२१ ॥
</details>

यच् चानर्चितं दीयते “वैधवेय भक्षय” इति तद् अप्य् अभोज्यम् । प्रतिग्रहे ऽपि तुल्यम् एतत् । यथाह मनुः ।

	यो ऽर्चितं प्रतिगृह्णाति ददात्य् अर्चितम् एव यः ।

	ताव् उभौ गच्छतः स्वर्गं नरकं तु विपर्यये ॥ इति ।

“सायं पातर् अशनान्य् अभुपूजयेत्” इति वसिष्ठः । तदकरणम् अनर्चितम् इत्य् अर्न्ये ॥ १७।२१ ॥

<details open><summary>विश्वास-प्रस्तुतिः</summary>

गोश् च क्षीरम् अनिर्दशायाः सूतके ॥ १७।२२ ॥
</details>

<details><summary>मूलम्</summary>

गोश् च क्षीरम् अनिर्दशायाः सूतके ॥ १७।२२ ॥
</details>

सूतकं प्रसवः । प्रसूताया अनतिक्रान्तदशाहायाः गोः क्षीरम् आभोज्यम् ॥ १७।२२ ॥

<details open><summary>विश्वास-प्रस्तुतिः</summary>

अजामहिष्योश् च ॥ १७।२३ ॥
</details>

<details><summary>मूलम्</summary>

अजामहिष्योश् च ॥ १७।२३ ॥
</details>

अजामहिष्योः सूतके ऽनिर्दशाहयोः क्षीरम् अपेयम् ॥ १७।२३ ॥

<details open><summary>विश्वास-प्रस्तुतिः</summary>

नित्यम् आविकम् अपेयम् औष्ट्रम् ऐकशफं च ॥ १७।२४ ॥
</details>

<details><summary>मूलम्</summary>

नित्यम् आविकम् अपेयम् औष्ट्रम् ऐकशफं च ॥ १७।२४ ॥
</details>

नित्यग्रहणान् न केवलम् अनिर्दशाहम् एव । अविर् एवाविकः । उष्ट्रः प्रसिद्धः । एकशफा एकखुरा अश्वादयः । अविकादीनां संबन्धि क्षीरं नित्यम् अपेयम् । मनुस् तु ।

	आरान्यानां तु सर्वेषां मृगाणां महिषं विना ।

	स्त्रीक्षीरं चैव वर्ज्यानि सर्वशुक्तानि चैव हि ॥ इति ॥ १७।२४ ॥

<details open><summary>विश्वास-प्रस्तुतिः</summary>

स्यन्दिनीयमसूसंधिनीनां च ॥ १७।२५ ॥
</details>

<details><summary>मूलम्</summary>

स्यन्दिनीयमसूसंधिनीनां च ॥ १७।२५ ॥
</details>

यस्याः स्तनेभ्यः क्षीरं स्यन्दते सा स्यन्दिनी । यमसूर् युग्मवत्ससूतिका । या गर्भिणी दुग्धे सा संधिनी । एककालदोहनेत्य् अन्ये । एवंभूतानां गवादीनां क्षीरम् अपेयम् ॥ १७।२५ ॥

<details open><summary>विश्वास-प्रस्तुतिः</summary>

विवत्सायाश् च ॥ १७।२६ ॥
</details>

<details><summary>मूलम्</summary>

विवत्सायाश् च ॥ १७।२६ ॥
</details>

वत्सेन वियुक्ता विवत्सा । तस्याश् च गवादेः क्षीरम् अपेयम् । अत्र प्रकरणे प्रतिषीद्धविकारस्यापि दध्यादेः प्रतिषेधम् इच्छन्ति । आचारस् त्व् अनिर्दशायां तथान्यत्रानियतः ॥ १७।२६ ॥

इदानीं स्वरूपत एवाभक्ष्यान् आह ।

<details open><summary>विश्वास-प्रस्तुतिः</summary>

पञ्चन्खाश् चाशल्यकशशश्वाविद्गोधाखड्गकच्छपाः   
॥ १७।२७ ॥
</details>

<details><summary>मूलम्</summary>

पञ्चन्खाश् चाशल्यकशशश्वाविद्गोधाखड्गकच्छपाः   
॥ १७।२७ ॥
</details>

अभक्ष्या इत्य् उत्तरत्र वक्ष्यति । येषां पाणिपादेषु पञ्चोच्चा नखास् ते पञ्चनखा वानरादयो ऽभक्ष्याः । शल्यादीन् वर्जयित्वा । शल्यको वराहविशेषो यस्य नाराचाकाराणि लोमानि । शशः प्रसिद्धः । श्वावित् कल्पको यस्य चर्मणा तनुत्राणं क्रियते । गोधा कृकलासाकृतिर् महाकायः । खड्गो मृगावशेषः । शृङ्गमृत्युः । कच्छपः प्रसिद्धः । अत्र पठन्ति ।

	अभक्ष्याणां तु यन् मूत्रं तद् उच्छिष्टं तथैव च ।

	अभोज्यम् इति निर्दिष्टं विष्ठा चैव प्रयत्नतः ॥ इति ॥ १७।२७ ॥

<details open><summary>विश्वास-प्रस्तुतिः</summary>

उभयतोदत्क्देश्यलोमैकशफकलविङ्कप्लव-  
चक्रवाकबाकहंसाः ॥ १७।२८ ॥
</details>

<details><summary>मूलम्</summary>

उभयतोदत्क्देश्यलोमैकशफकलविङ्कप्लव-  
चक्रवाकबाकहंसाः ॥ १७।२८ ॥
</details>

उभयतोदन्ता अश्वादयः । दद्भाव आर्षः । केशिनः केशातिशययुक्ताश् चमर्यादयः । अलोमानः सर्पादयः । एकशफा एकखुराः । अनुभयतोदन्तार्थम् इदम् । कलविङ्को ग्रामचटकः । प्लवः शकटबिलाख्यः पक्षी । हंसचक्रवाकौ प्रसिद्धौ । एते चाभक्ष्याः ॥ १७।२८ ॥

<details open><summary>विश्वास-प्रस्तुतिः</summary>

काककङ्कगृध्रश्येना जलजा रक्तपादतुण्डा   
ग्राम्यकुक्कुतसूकराः ॥ १७।२९ ॥
</details>

<details><summary>मूलम्</summary>

काककङ्कगृध्रश्येना जलजा रक्तपादतुण्डा   
ग्राम्यकुक्कुतसूकराः ॥ १७।२९ ॥
</details>

काकादयः प्रसिद्धाः । जलजा अपि पक्षिण एव काकादिसंनिधानात् । तेषां विशेषणं रक्तपादतुण्डा इति । ग्रामे भवो ग्राम्यः । उत्तरयोश् चैतद् विशेषणं ग्राम्यकुक्कुटो ग्राम्यसूकर इति । आरण्ययोर् अप्रतिषेधः ॥ १७।२९ ॥

<details open><summary>विश्वास-प्रस्तुतिः</summary>

धेन्वनडुहौ च ॥ १७।३० ॥
</details>

<details><summary>मूलम्</summary>

धेन्वनडुहौ च ॥ १७।३० ॥
</details>

धेनुः पयस्विनी गौः । अनड्वान् अनोवहनयोग्यो बलीवर्दः । द्वन्द्वे ऽचतुरेत्यादिसमासान्तनिपातनाद् धेन्वनड्वाहाव् इति [न] प्राप्नो[ती]इति तद् अनादृतम् । अपपाठो वा । धेन्वनडुहौ चाभक्ष्यौ । आपस्तम्बीये तु गोत्राभ्यां (या) मांसं भक्ष्यम् उक्त्वा धेन्वनुडुहो(हयो)र् भक्ष्यं मेध्यम् आनडुहम् इति वाजसएयकम् इत्य् उक्तम् । आनडुहं च केवलं भक्ष्यं किं तर्हि मेध्यम् अपीत्य् अर्थः । बह्वृचब्राह्मणेषू श्रूयते – तद् यथैवादोमनुष्यराज आगते ऽन्यस्मिन् वा ऽर्हत्य् उक्षाणं वा वेहतं वाक्षदत इति । तत्रातिथेर् भक्ष्यम् अन्येषाम् अभक्ष्यम् इति । वधो ऽपि किल तत्रानुज्ञातः “दाशगोघ्नौ संप्रदाने” गौर् यस्मौ हन्यते स गोघ्नो ऽतिथिर् इति । एवं किल पूवम् आचारः । इदानीं गन्धो ऽपि (?) ॥ १७।३० ॥

<details open><summary>विश्वास-प्रस्तुतिः</summary>

अपन्नदन्नवसन्नवृथामांसानि ॥ १७।३१ ॥
</details>

<details><summary>मूलम्</summary>

अपन्नदन्नवसन्नवृथामांसानि ॥ १७।३१ ॥
</details>

अपन्नदन् नपतितदन्तः । सो ऽप्रतिषिद्धो ऽपि न भक्ष्यः । “यदा वै पशोर् दन्ताः पद्यन्ते ऽथ स मेध्य् भवति” इति बह्वृचब्राह्मणम् । “यो ऽपन्नदन् मलं तत् पशूनाम् इति विज्ञायते” इत्य् आपस्तम्बः । अवसन्नो व्याधितः । वृथामांसं वृथान्नेन व्याख्यातम् । पुनः प्रतिषेधस् तु मांसस्य प्रायश्चित्तगौरवार्थः ॥ १७।३१ ॥

<details open><summary>विश्वास-प्रस्तुतिः</summary>

किसलयक्याकु(किम्पाकु)लशुननिर्यासाः ॥ १७।३२ ॥
</details>

<details><summary>मूलम्</summary>

किसलयक्याकु(किम्पाकु)लशुननिर्यासाः ॥ १७।३२ ॥
</details>

किसलयः पल्लवो ऽग्रप्ररोहः । क्याकुश् (किम्पाकुश्) छत्राकः । लशुनं प्रसिद्धम् । निर्यासो वृक्षत्वग्भूतो घनीभूतो रसो हिङ्ग्वादिः । किसलयादयो ऽप्य् अभक्ष्याः ॥ १७।३२ ॥

<details open><summary>विश्वास-प्रस्तुतिः</summary>

लोहिता व्रश्चनाः ॥ १७।३३ ॥
</details>

<details><summary>मूलम्</summary>

लोहिता व्रश्चनाः ॥ १७।३३ ॥
</details>

वृक्षादिषु वृक्णप्रदेशे भवा वश्चना निर्यासास् ते लोहिताश् चेन् न भक्ष्याः । स्वयंसूना निर्यासा लोहिता अलोहिताश् चाभक्ष्याः । व्रश्चनप्रभवास् तु लोहिता एव । मनुस् तु:

	लोहितान् वृक्षनिर्यासान् व्रश्चनप्रभवांस् तथा । इति ।

केचित् तु लोहितशब्दं किसलयादिष्व् अपि पठन्ति । हिङ्गुस् तु निर्यासो व्रश्चनप्रभवो न वेति चिन्त्यम् । सर्वथा शिष्टा अपि भक्षयन्ति । कर्पूरस् तु न निर्यासो न व्रश्चनप्रभवो न लोहितस् तस्माद् भक्ष्य एव ॥ १७।३३ ॥

<details open><summary>विश्वास-प्रस्तुतिः</summary>

निचुदारुबकबलाकाशुकमद्गुटिट्टिभमास्थाल-  
नक्तंचरा अभक्ष्याः ॥ १७।३४ ॥
</details>

<details><summary>मूलम्</summary>

निचुदारुबकबलाकाशुकमद्गुटिट्टिभमास्थाल-  
नक्तंचरा अभक्ष्याः ॥ १७।३४ ॥
</details>

निचुदारुर् दार्वाघाटः । मद्गुर् जलवायसः । मास्थालो वाग्वदः । नक्तंचरा उलूकादयः । अन्ये प्रसिद्धाः । अभक्ष्या इति पञ्चनखा इत्य् आरभ्य संबध्यते ॥ १७।३४ ॥

<details open><summary>विश्वास-प्रस्तुतिः</summary>

भक्ष्याः प्रतुदविष्किरजालपादाः ॥ १७।३५ ॥
</details>

<details><summary>मूलम्</summary>

भक्ष्याः प्रतुदविष्किरजालपादाः ॥ १७।३५ ॥
</details>

तुण्डेन प्रतुद्य प्रतुद्य ये भक्षयन्ति ते प्रतुदाः । ये पादाभ्यां विकीर्य भक्षयन्ति मयूरादयस् ते विष्किराः । जालाकारौ पादौ येषां ते जालपादाः । एते भक्ष्याः । यद्य् अप्य् अभक्ष्येषूक्तेष्व् अन्ये भक्ष्या इति गम्यते तथापि भक्ष्या इत्य् उपादानम् अनुक्तानाम् आपद्य् एव भक्षणम् [यथा] स्याद् अनापदि मा भूद् इति ॥ १७।३५ ॥

<details open><summary>विश्वास-प्रस्तुतिः</summary>

मत्याश् चाविकृताः ॥ १७।३६ ॥
</details>

<details><summary>मूलम्</summary>

मत्याश् चाविकृताः ॥ १७।३६ ॥
</details>

विकृता मनुष्यशिरस्कादयस् तद्विपरीता अविकृता भक्ष्या इति ॥ १७।३६ ॥

<details open><summary>विश्वास-प्रस्तुतिः</summary>

वध्याश् च धर्मार्थे ॥ १७।३७ ॥
</details>

<details><summary>मूलम्</summary>

वध्याश् च धर्मार्थे ॥ १७।३७ ॥
</details>

ये भक्ष्या उक्तास् ते न केवलं स्वयं मृता अन्यहता वा भक्ष्या अपि तु वध्याश् च । धर्मार्थे ऽतिथिपूजादौ । अपरश् चाह – ये धर्मार्थे यज्ञादौ <u>वध्या ह --- तिषा</u> अपि भक्ष्या अनृत्विजाम् अपीति । धर्मर्थ इति वचनाद् अवकीर्णिपशोर् मांसम् अभक्ष्यम् । तस्य प्रायश्चित्तार्थत्वात् ॥ १७।३७ ॥

<details open><summary>विश्वास-प्रस्तुतिः</summary>

व्यालहतादृष्टदोषवाक्प्रशस्तान् अभ्युक्ष्योपयुञ्जीतोप-  
युञ्जीत ॥ १७।३८ ॥
</details>

<details><summary>मूलम्</summary>

व्यालहतादृष्टदोषवाक्प्रशस्तान् अभ्युक्ष्योपयुञ्जीतोप-  
युञ्जीत ॥ १७।३८ ॥
</details>

अतिथीन् अप्य् आशयेद् भक्षयेच् च । न तु श्वादेर् उच्छिष्टम् इति वर्जयेत् । मनुर् अप्य् आह: “श्वा मृगग्रहणे शुचिः” इति । द्विरुक्तिर् उक्ता । अत्र मनुः ।

	अनुमन्ता विशसिता निहन्ता क्रयविक्रयी ।

	संस्कर्ता चोपहर्ता च खादकश् चेति घातकाः ॥

	न मांसभक्षणे दोषो न मदे न च मैथुने ।

	प्रवृत्तिर् एषा भूतानां निवृत्तिस् तु महाफलम् ॥ इति ।

अप्रतिषिद्धेष्व् अपि भक्ष्नान् निर्वृत्तिर् एव ज्यायसीत्य् अर्थः ॥ १७।३८ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने सप्तदशो ऽध्यायः**

## 
**अथ अष्टादशो ऽध्यायः**

<details><summary>हरदत्त-प्रस्तावः</summary>

अथ स्त्रीधर्मान् आह ।
</details>

<details open><summary>विश्वास-प्रस्तुतिः</summary>

अस्वतन्त्रा धर्मे स्त्री ॥ १८।१ ॥
</details>

<details><summary>मूलम्</summary>

अस्वतन्त्रा धर्मे स्त्री ॥ १८।१ ॥
</details>

श्रौते गार्हे च धर्मे स्त्री भर्तुर् एवानुष्ठानम् अनुप्रविशति । व्रतोपवास्श्दिभिर् अपि स्मार्तैः पौराणैश् च धर्मैर् नान्तरेण भर्तुर् अनुज्ञां स्वातन्त्रेणाधिक्रियते । आह शङ्खः: “न च व्रतोपवासैर् नियमेज्यादानधर्मो वानुग्रहकरणं स्त्रीणाम् अन्यत्र पतिशुश्रूषायाः । कर्म तु भर्तुर् अनुज्ञया व्रतोपवासनियमादीनाम् अभ्यासः स्त्रीधर्मः” इति । नारदो ऽप्य् आह ।

	स्त्रीकृआन्य् अप्रमाणानि कार्याण्य् आहुर् अनापदि ।

	विशेषतो गृहक्षेत्रदानाध्ययनविक्रयात् ॥

	एतान्य् एव प्रमाणानि भर्ता यद्य् अनुमन्यते ॥ इति ।

मनुस् तु ।

	बाल्ये पितुर् वशे तिष्ठेत् पाणिग्राहस्य यौवने ।

	पुत्रस्य स्थविराभावे न स्त्री स्वातन्त्र्यम् अर्हति ॥

	बालया वा युवत्या वा वृद्धया वापि योषिता ।

	न स्वातन्त्र्येण कर्तव्यं कार्यं किंचिद् गृहेष्व् अपि ॥ इति ॥ १८।१ ॥

<details open><summary>विश्वास-प्रस्तुतिः</summary>

नातिचरेद् भर्तारम् ॥ १८।२ ॥
</details>

<details><summary>मूलम्</summary>

नातिचरेद् भर्तारम् ॥ १८।२ ॥
</details>

भर्तारं नातिक्रमेद् भर्तुर् अन्यं मनसापि न चिन्तयेत् ॥ १८।२ ॥

<details open><summary>विश्वास-प्रस्तुतिः</summary>

वाक्चक्षुःकर्मसंयता ॥ १८।३ ॥
</details>

<details><summary>मूलम्</summary>

वाक्चक्षुःकर्मसंयता ॥ १८।३ ॥
</details>

	यावद् अर्थसंभाषिणी वाकस्ंयता । प्रेक्ष्कादीनाम् अप्रेक्षिणी चक्षुःसंयता स्वकुटुम्बार्थकर्मव्यतिरिकानां कर्मणाम् अकर्त्रीं कर्मसंयता । एवंभूता स्यात् ॥ १८।३ ॥

<details><summary>हरदत्त-प्रस्तावः</summary>

अथ नातिचरेद् भर्तारम् इत्य् अस्यापवादः ।
</details>

<details open><summary>विश्वास-प्रस्तुतिः</summary>

अपतिर् अपत्यलिप्सुर् देवरात् ॥ १८।४ 
</details>

<details><summary>मूलम्</summary>

अपतिर् अपत्यलिप्सुर् देवरात् ॥ १८।४ 
</details>

अनपत्याया यस्याः पतिर् मृतः सापत्यं लिप्समाना सती देवराल् लिप्सेत । पत्युर् भ्राता देवरः कनिष्ठ इत्य् उपदेशः ॥ १८।४ ॥

<details><summary>हरदत्त-प्रस्तावः</summary>

तत्र प्रकारः ।
</details>

<details open><summary>विश्वास-प्रस्तुतिः</summary>

गुरुप्रसूता नर्तुम् अतीयात् ॥ १८।५ ॥
</details>

<details><summary>मूलम्</summary>

गुरुप्रसूता नर्तुम् अतीयात् ॥ १८।५ ॥
</details>

गुरुभिः पतिपक्षैः पितृपक्षैर् वा नियुक्ता सती संयुज्येत । तत्रापि नर्तुम् अतीयाद् ऋतुकालं नातिक्रामेत् । तत्रापि प्रथमे गमने गर्भसंभवः । श्रूयते हि तवलकाराणां ब्राह्मणे: “यद् वा प्रथमे ऽहनि रेतः सिच्यते स गर्भः संभवत्य् अथ यत्र तत् सिच्यते मुधेव तत् परासिच्यते” इति । ततश् चत्राव् अपि सकृद् एव गमनम् । अत्रौशनसो विशेषः: “नियुक्ता सर्वाङ्गं घृताभ्यक्तम् । तेन सर्वाङ्गम् आत्मानम् अभ्यज्य गच्छेत्” इति ॥ १८।५ ॥

<details><summary>हरदत्त-प्रस्तावः</summary>

देवराभावे क्रमेण गमनीयान् आह ।
</details>

<details open><summary>विश्वास-प्रस्तुतिः</summary>

पिण्डगोत्रर्षिसंबन्धेभ्यो योनिमात्राद् वा ॥ १८।६ ॥
</details>

<details><summary>मूलम्</summary>

पिण्डगोत्रर्षिसंबन्धेभ्यो योनिमात्राद् वा ॥ १८।६ ॥
</details>

पिण्डसंबन्धः सपिण्दः । गोत्रसंबन्धः सगोत्रः । ऋषिसंबन्धः समानप्रवरा हरितकुत्सादयः । एतेभ्यः क्रमेनापत्यं लिप्सेत । योनिमात्राद् वा । अत्र स्मृत्यन्तरम्: “सर्वाभावे योनिमात्राद् ब्राह्मणजातिमात्रात्” इति ॥ १८।६ ॥

<details open><summary>विश्वास-प्रस्तुतिः</summary>

नादेवराद् इत्य् एके ॥ १८।७ ॥
</details>

<details><summary>मूलम्</summary>

नादेवराद् इत्य् एके ॥ १८।७ ॥
</details>

एके मन्यन्ते देवराद् एव लिप्सेत नादेवराद् इति ॥ १८।७ ॥

<details open><summary>विश्वास-प्रस्तुतिः</summary>

नातिद्वितीयम् ॥ १८।८ ॥
</details>

<details><summary>मूलम्</summary>

नातिद्वितीयम् ॥ १८।८ ॥
</details>

प्रथमम् अपत्यम् अतीय द्वितीयं न जनयेद् इति ॥ १८।८ ॥

<details><summary>हरदत्त-प्रस्तावः</summary>

अथैवम् उत्पादितम् अपत्यं क्षेत्रिणो जीविनो वेति विषये निर्णयम् आह ।
</details>

<details open><summary>विश्वास-प्रस्तुतिः</summary>

जनयितुर् अपत्यम् ॥ १८।९ ॥
</details>

<details><summary>मूलम्</summary>

जनयितुर् अपत्यम् ॥ १८।९ ॥
</details>

जनयितुस् तदपत्यं भवति न क्षेत्रिणः । आपस्तम्बो ऽपि: “उत्पादयितुः पुत्र इति हि ब्राह्मणम्” इत्यादि ॥ १८।९ ॥

<details open><summary>विश्वास-प्रस्तुतिः</summary>

समयाद् अन्यस्य ॥ १८।१० ॥
</details>

<details><summary>मूलम्</summary>

समयाद् अन्यस्य ॥ १८।१० ॥
</details>

यदि ज्ञातयः समयं कृत्वा नियुञ्जते क्षेत्रिणो ऽपत्यम् अस्त्व् इति यथा विचित्रवीर्यस्य क्षेत्रं सत्यवती तस्यां व्यासेनोत्पादितम् अपत्यम् इति ॥ १८।१० ॥

<details open><summary>विश्वास-प्रस्तुतिः</summary>

जीवतश् च क्षेत्रे ॥ १८।११ ॥
</details>

<details><summary>मूलम्</summary>

जीवतश् च क्षेत्रे ॥ १८।११ ॥
</details>

यदा च जीवन्न् एव क्षेत्री रुष्णो वा प्रार्थ्यते मम क्षेत्रे पुत्रम् उत्पादयेति तदा क्षेत्रिण एवापत्यं न बीजिनः ॥ १८।११ ॥

<details open><summary>विश्वास-प्रस्तुतिः</summary>

परस्मात् तस्य ॥ १८।१२ ॥
</details>

<details><summary>मूलम्</summary>

परस्मात् तस्य ॥ १८।१२ ॥
</details>

परस्माद् देवरादिव्यतिरिक्तात् तदनियुक्तायाम् अप्य् अपत्यवत्याम् अनपत्यायां चोत्पन्नः पुनस् तस्यैव बीजिनो भवति न क्षेत्रिणः ॥ १८।१२ ॥

<details open><summary>विश्वास-प्रस्तुतिः</summary>

द्वयोर् वा ॥ १८।१३ ॥
</details>

<details><summary>मूलम्</summary>

द्वयोर् वा ॥ १८।१३ ॥
</details>

एवमुत्पादितम् अपत्यं द्वयोर् वा भवति बीजिक्षेत्रिणोः । इदं नियुक्ताविषयम् । तथा च याज्ञवल्क्यः ।

	अपुत्रेण परक्षेत्रे नियोगोत्पदितः सुतः ।

	उभयोर् अप्य् असौ रिक्थी पिण्डदाता च धर्मतः ॥ इति ॥ १८।१३ ॥

<details open><summary>विश्वास-प्रस्तुतिः</summary>

रक्षणात् तु भर्तुर् एव ॥ १८।१४ ॥
</details>

<details><summary>मूलम्</summary>

रक्षणात् तु भर्तुर् एव ॥ १८।१४ ॥
</details>

यदि भर्ता क्षेत्र्य् एव रक्षणं भरणं पोषणं संस्कारादि करोति न बीजी तदा भर्तुर् एव तदपत्यम् इति । एवं मृते ॥ १८।१४ ॥

<details open><summary>विश्वास-प्रस्तुतिः</summary>

श्रूयमाणे ऽभिगमनम् ॥ १८।१५ ॥
</details>

<details><summary>मूलम्</summary>

श्रूयमाणे ऽभिगमनम् ॥ १८।१५ ॥
</details>

यदा तु भर्ता श्रूयते तस्मिन् देशे स्थित इति तदा तम् अभिगच्छेत् ॥ १८।१५ ॥

<details open><summary>विश्वास-प्रस्तुतिः</summary>

प्रव्रजिते तु निवृत्तिः प्रसङ्गात् ॥ १८।१६ ॥
</details>

<details><summary>मूलम्</summary>

प्रव्रजिते तु निवृत्तिः प्रसङ्गात् ॥ १८।१६ ॥
</details>

यदि तु भर्ता प्रव्रजितो भवति मोक्षाश्रमं प्राप्तो भवति तदा सर्वस्मात् प्रसङ्गान् निवृत्तिः । स्वयम् अपि निवृत्तिमुखी संयतैव स्याद् इति ॥ १८।१६ ॥

<details open><summary>विश्वास-प्रस्तुतिः</summary>

द्वादश वर्षाणि ब्राह्मणस्य विद्यासंबन्धे ॥ १८।१७ ॥
</details>

<details><summary>मूलम्</summary>

द्वादश वर्षाणि ब्राह्मणस्य विद्यासंबन्धे ॥ १८।१७ ॥
</details>

विद्याधिगमार्थं प्रोषितस्य ब्राह्मणस्य भार्या द्वादश वर्षाणि क्षपयेत् । नापत्योत्पत्तिर् नाभिगमनम् ॥ १८।१७ ॥

<details open><summary>विश्वास-प्रस्तुतिः</summary>

भ्रातरि चैवं ज्यायसि यवीयान् कन्याग्न्युपयमेषु  
॥ १८।१८ ॥
</details>

<details><summary>मूलम्</summary>

भ्रातरि चैवं ज्यायसि यवीयान् कन्याग्न्युपयमेषु  
॥ १८।१८ ॥
</details>

ज्येष्ठे भ्रतर्य् अकृतदारे ऽनाहिताग्नौ च प्रोषिते कनीयान् भ्रातैवं द्वादशवर्षाणि प्रतीक्षेत । ततः कन्याम् उपयच्छेद् अग्नींश् चादधीत । अत्र वासिष्ठो विशेषः: “अष्टौ दश द्वादश वर्षाणि ज्येष्ठं भ्रातरम् अनिविष्टं न प्रतीक्षमाणः प्रायश्चित्तीयो भवतीति ।

	द्वादशैव तु वर्षाणि ज्यायान् धर्मार्थयोग्यतः ।

	न्याय्यः प्रीक्षितुं भ्राता श्रूयमाणः पुनः पुनः ॥ इति च ॥ १८।१८ ॥

<details open><summary>विश्वास-प्रस्तुतिः</summary>

षड् इत्य् एके ॥ १८।१९ ॥
</details>

<details><summary>मूलम्</summary>

षड् इत्य् एके ॥ १८।१९ ॥
</details>

एके मन्यन्ते षड् एव वर्षाणि प्रतीक्षेतेति । प्रोषिते चात्यन्तवृद्धे स्थिते चात्यन्तधर्मपर इदम् ॥ १८।१९ ॥

<details><summary>हरदत्त-प्रस्तावः</summary>

गतं प्रासाङ्गिकं पुनर् अपि स्त्रीधर्मान् आह ।
</details>

<details open><summary>विश्वास-प्रस्तुतिः</summary>

त्रीन् कुमार्य् ऋतून् अतीय स्वयं युज्येतानिन्दितेनोत्सृज  
पित्र्यान् अलंकारान् ॥ १८।२० ॥
</details>

<details><summary>मूलम्</summary>

त्रीन् कुमार्य् ऋतून् अतीय स्वयं युज्येतानिन्दितेनोत्सृज  
पित्र्यान् अलंकारान् ॥ १८।२० ॥
</details>

यदि कन्यां पित्रादिर् न दद्यत् ततस् त्रीन् ऋतून् अतीत्य स्वयम् एवानिन्दितेन कुलविद्याशीलादियुक्तेन भर्त्रा युज्येत पित्र्यान् पितृकुलायातान् अलंकारान् उत्सृज्य । अत्र मनुः ।

	अलंकारं नाददीत पित्र्यं कन्या स्वयंवरा ।

	मातृकं भ्रातृदत्तं वा स्तेयं स्याद् यदि किंचन ॥ इति ॥ १८।२० ॥

<details><summary>हरदत्त-प्रस्तावः</summary>

अत एव ।
</details>

<details open><summary>विश्वास-प्रस्तुतिः</summary>

प्रदानं प्राग् ऋतोः ॥ १८।२१ 
</details>

<details><summary>मूलम्</summary>

प्रदानं प्राग् ऋतोः ॥ १८।२१ 
</details>

ऋतुदर्शनात् प्राग् एव देया कन्या ॥ १८।२१ ॥

<details open><summary>विश्वास-प्रस्तुतिः</summary>

अप्रयच्छन् दोषी ॥ १८।२२ ॥
</details>

<details><summary>मूलम्</summary>

अप्रयच्छन् दोषी ॥ १८।२२ ॥
</details>

तस्मिन् काले ऽप्रयच्छन् पित्रादिर् दोषवान् भवति । अत्र याज्ञवल्क्यः ।

	पिता पितामहो भ्राता सकुल्यो जननी तथा ।

	कन्याप्रदः पूर्वनाशे प्रकृतिस्थः परः परः ॥

	अप्रयच्छन् समाप्नोति भ्रूणहत्याम् ऋताव् ऋतौ ॥ इति ॥ १८।२२ ॥

<details open><summary>विश्वास-प्रस्तुतिः</summary>

प्राग् वाससः प्रतिपत्तेर् इत्य् एके ॥ १८।२३ ॥
</details>

<details><summary>मूलम्</summary>

प्राग् वाससः प्रतिपत्तेर् इत्य् एके ॥ १८।२३ ॥
</details>

एके मन्यन्ते यदा कन्या वासः प्रतिपद्यते ऽथ वा लज्जते तावद् एव प्रदेयेति ॥ १८।२३ ॥

<details open><summary>विश्वास-प्रस्तुतिः</summary>

द्रव्यादानं विवाहसिद्ध्यर्थं धर्मतन्त्र-  
संयोगे च शूद्रात् ॥ १८।२४ ॥
</details>

<details><summary>मूलम्</summary>

द्रव्यादानं विवाहसिद्ध्यर्थं धर्मतन्त्र-  
संयोगे च शूद्रात् ॥ १८।२४ ॥
</details>

द्रव्यम् अननुज्ञातम् अपि शूद्राच् चैलादिकम् आदेयं विवाहसिद्ध्यर्थं यावता विवाहः सिध्यति तावत् । अधिके दोषः । तथा धर्मस्य पशुबन्धादेः प्रवृत्तस्य यत् तत्रम् अङ्गम् अश्वादि तस्य संयोगे ऽविच्छेदसिद्ध्यर्थे यावता तन् निवर्तते [निर्वर्तते] तावद् अननुज्ञातम् अप्य् आदेयं शूद्रात् । अधिके दोषः ॥ १८।२४ ॥

<details open><summary>विश्वास-प्रस्तुतिः</summary>

अन्यत्रापि शूद्राद् बहुपशोर् हीनकर्मणः ॥ १८।२५ ॥
</details>

<details><summary>मूलम्</summary>

अन्यत्रापि शूद्राद् बहुपशोर् हीनकर्मणः ॥ १८।२५ ॥
</details>

“इतराभ्यो ऽपि दृश्यन्ते” इति पञ्चम्यास् त्रल् । शूद्राद् अन्यतो ऽपि द्रव्यम् आदेयं स चेद् बहुपशुस् तथा हीनकर्मा भवति । तदनुरूपं कर्म न करोति निषिद्धं वा कर्म सेवते । शूद्रग्रहणं विधिर् अयं यथा स्याद् इति । तेन शूद्रालाभे वैश्यत् । तदलाभे क्षत्रियात् ॥ १८।२५ ॥

उक्तम् एवार्थम् उदाहरणेन दर्शयति ।

<details open><summary>विश्वास-प्रस्तुतिः</summary>

शतगोर् अनाहिताग्नेः ॥ १८।२६ ॥
</details>

<details><summary>मूलम्</summary>

शतगोर् अनाहिताग्नेः ॥ १८।२६ ॥
</details>

गोग्रहणम् उपलक्षणम् । यस् तावद् द्रव्यो भवत्य् अग्नींश् च नाधत्ते । निषिद्धकर्मसेवी तु दण्डापूपिकया व्याख्यातः ॥ १८।२६ ॥

<details open><summary>विश्वास-प्रस्तुतिः</summary>

सहस्रगोश् चासोमपात् ॥ १८।२७ ॥
</details>

<details><summary>मूलम्</summary>

सहस्रगोश् चासोमपात् ॥ १८।२७ ॥
</details>

पूर्वेण गतम् । यः सहस्रगुश् च भवति सोमं च न पिबति तस्माद् इति ॥ १८।२७ ॥

<details open><summary>विश्वास-प्रस्तुतिः</summary>

सप्तमीं चाभुक्त्वानिचयाय ॥ १८।२८ ॥
</details>

<details><summary>मूलम्</summary>

सप्तमीं चाभुक्त्वानिचयाय ॥ १८।२८ ॥
</details>

सप्तम्यर्थे द्वितीया । षट्सु वेलासु भोज्यालाभेनाभुक्त्वा सप्तम्यां वेलायां यावता वृत्तिस् तावद् अननुमतम् अप्य् आदेयम् । अनिचयः पुनस् तेन निचयो न कर्तव्यः । श्वो भोज्यम् अपि नादेयम् । अत्र मनुः ।

	तथैव सप्तमे भक्ते भक्तानि षद् अश्णता ।

	अश्वरत्नविधानेन हर्तव्यं हीनकर्मणा ॥ इति ॥ १८।२८ ॥

<details open><summary>विश्वास-प्रस्तुतिः</summary>

अप्य् अहीनकर्मभ्यः ॥ १८।२९ ॥
</details>

<details><summary>मूलम्</summary>

अप्य् अहीनकर्मभ्यः ॥ १८।२९ ॥
</details>

अस्याम् अवस्थायाम् अहीनकर्मभ्यो ऽप्य् आदेयम् । अपिशब्दः कथंचिद् अस्यानुज्ञातम् इति दर्शयति । तेन प्राणसंशय एवेदं भवति ॥ १८।२९ ॥

<details open><summary>विश्वास-प्रस्तुतिः</summary>

आचक्षीत राज्ञा पृष्टः ॥ १८।३० ॥
</details>

<details><summary>मूलम्</summary>

आचक्षीत राज्ञा पृष्टः ॥ १८।३० ॥
</details>

यद्य् असाव् एवं कुर्वन् स्वामिभिर् गृहीतो राजसकाशं नीतस् तेन पृष्टः किम् इत्थम् अकार्षीर् इति तदा स्वाम् अवस्थाम् आचक्षीत । न तु मिथ्या वदेद् इति ॥ १८।३० ॥

<details open><summary>विश्वास-प्रस्तुतिः</summary>

तेन हि भर्तव्यः श्रुतशीलसंपन्नश् चेत् ॥ १८।३१ ॥
</details>

<details><summary>मूलम्</summary>

तेन हि भर्तव्यः श्रुतशीलसंपन्नश् चेत् ॥ १८।३१ ॥
</details>

हिश्चार्थे (?) । तेन च राज्ञा स न केवलम् अदण्ड्यः किं तर्हि तत आरभ्य भर्तव्यस् तवेयम् अवस्था मया न ज्ञातेति सान्त्वयित्वा । स चेच् छ्रुतवृत्तशीलसंपन्नो भवति । श्रुतं शास्त्रपरिज्ञानम् । शीलं तदनुकूल आचारः । इतरो ऽपि न दण्ड्यः । भरणं तु तस्य तादृशं न कार्यम् । दण्डाभावः पूर्वयोर् अपि निमित्तयोः समानः ॥ १८।३१ ॥

<details open><summary>विश्वास-प्रस्तुतिः</summary>

धर्मतन्त्रपीडायां तस्याकरणे दोषो [ऽकरणे दोषः]  
॥ १८।३२ ॥
</details>

<details><summary>मूलम्</summary>

धर्मतन्त्रपीडायां तस्याकरणे दोषो [ऽकरणे दोषः]  
॥ १८।३२ ॥
</details>

यदि पशुबन्धादौ धर्मे प्रवृत्तस्य तदङ्गं पाश्वादि केनचित् पीडितं भवति हतम् अपहृतं वा तस्मिन् निवेदिते तदैव तस्य प्रतिविधानं कार्यं राज्ञा । अकरणे दोषो भवति । अभ्यासो ऽध्यायसमाप्त्यर्थः ॥ १८।३२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**द्वितीयप्रश्ने अष्टादशो ऽध्यायः**

**अथ तृतीयः प्रश्नः**

**तत्र एकोनविंशो ऽध्यायः**

पञ्चविधो धर्मः – वर्णधर्म आश्रमधर्म उभयधर्मो गुणधर्मो नैमित्तिक[धर्म]श् चेति । तत्र वर्णप्रयुक्तो धर्मो वर्णधर्म उपनयनं ब्राह्मणस्याष्टम इति । आश्रमप्रयुक्त आश्रमधर्मो ब्रह्मचार्यादेः समिदाधानादिर् इति । उभयप्रयुक्त उभयधर्मो ब्राह्मणस्य ब्राह्मचारिणः पाशशो दण्द इत्यादि । अभिषेकगुणयुक्तः प्रजापालनादिर् गुणधर्मः । ब्रह्महत्यादौ निमित्ते कर्तव्यो नैमित्तिको धर्मः प्रायश्चित्तम् । तत्र नैमित्तिकं वक्ष्यन्न् उक्तम् अनुभाषते ।

<details open><summary>विश्वास-प्रस्तुतिः</summary>

उक्तो वर्णधर्मश् चाश्रमधर्मश् च ॥ १९।१ ॥
</details>

<details><summary>मूलम्</summary>

उक्तो वर्णधर्मश् चाश्रमधर्मश् च ॥ १९।१ ॥
</details>

उभयधर्मगुणधर्मयोर् अप्य् उपलक्षणम् एतत् । यद्य् अप्य् अन्यत्रोक्तं नानुभाष्यते ऽननुभाषणे ऽपि वक्ष्यमाणं शक्यते वक्तुम् इति तथापीहानुभाष्यत आशङ्कानिवृत्त्यर्थ् । अन्यथोपविषाद् दैविकानि पुनःस्तोमादीनि प्रायश्चित्तण्य् उदाहरिष्यन्ते तानि च शूद्रस्य न संभवन्त्य् अतस् तद्वद् एव पुनःस्तोमादीनि प्रायश्चित्तान्तराण्य् अपि शूद्रस्य न स्युर् इति कश्चिद् आशङ्केत । अपर आह – य उक्तो धर्मः स एव वर्णिनाम् आश्रमिणां च धर्मः । वक्ष्यमाणस् तु पुरुषमात्रधर्मः । यद् आह – अथ खल्व् अयं पुरुष इति । किं सिद्धं भवति । प्रतिलोमानाम् अपि प्रायश्चित्तेष्व् अधिकारः सिद्धो भवति । यद्य् अपि तेषां भक्ष्याभक्ष्यविवेको नास्ति तथापि गोब्राह्मणादिवधे ब्राह्मणस्वर्णादिहरणे च प्रायश्चित्तं भवत्य् एव । अकुर्वाणा एव तु प्रायश्चित्तं राज्ञा वध्याः । अहिंसासत्यास्तेयब्रह्मचर्यापरिग्रहादिमनुष्यमात्रधर्मा न वर्णेष्व् आश्रमेषु वा नियताः । अतस् तदतिक्रमे युक्तम् एव प्रायश्चित्तम् । यत् तु पूर्वम् उक्तं प्रतिलोमास् तु धर्महीना इति, तद् ऐहिकामुष्मिकश्रेयःसाधनेषु कर्मस्व् अधिकारनिवृत्तिपरम् इति ॥ १९।१ ॥

<details><summary>हरदत्त-प्रस्तावः</summary>

प्रायश्चित्तस्य निमित्तान्य् आह ।
</details>

<details open><summary>विश्वास-प्रस्तुतिः</summary>

अथ खल्व् अयं पुरुषो याप्येन कर्मणा लिप्यते  
	यथैतद् अयाज्ययाजनम् अभक्ष्यभक्षणम्   
  	अवद्यवदनं शिष्टस्याक्रिया प्रतिषिद्धसेवनम्  
  इति ॥ १९।२ ॥
</details>

<details><summary>मूलम्</summary>

अथ खल्व् अयं पुरुषो याप्येन कर्मणा लिप्यते  
	यथैतद् अयाज्ययाजनम् अभक्ष्यभक्षणम्   
  	अवद्यवदनं शिष्टस्याक्रिया प्रतिषिद्धसेवनम्  
  इति ॥ १९।२ ॥
</details>

अथ खल्व् इति वाक्यालंकारे । अयं पुरुष इति संघातवर्तिनं प्रत्यगात्मानं निर्दिशति । याप्यं कुत्सितम् । याप्येन पापेन कर्मणा लिप्यते । तज्जन्येनाधर्मेण लिप्यमाने कर्मणा लिप्यत इति भाक्तो वादः । याप्यस्य कर्मण् उदाहरणप्रपञ्चो यथैतद् इत्यादि । यथेत्य् उदाहरणे । अयाज्याः पतितादयस् तेषां याजनम् । अभक्ष्या लशुनादयस् तेषां भक्षणम् । अवद्यम् अनृतासभ्यादि तस्य वदनं कथनम् । शिष्टं विहितं संध्योपासनादि तस्याक्रियाकरणम् । प्रतिषिद्धस्य हिंसादेः सेवनं करणम् । इति समाप्तौ । एतावद् एव याप्यं कर्मेति । प्रतिषिद्धसेवनम् इत्य् एव सिद्धेर् अयाज्ययाजनादिग्रहणं याजनाध्यापनप्रतिग्रहाः सर्वेषाम् इत्य् आपद्य् अनुज्ञा तत्रापि प्रायश्चित्तार्थम् । तत्र उशना: “आपद्विहितैः कर्मभिर् आपदं तीर्त्वा पुनस् तेषां प्रायश्चित्तं चतुर्भागं कुर्याद् इति । अभक्ष्यभक्षणग्रहणम् अप्य् आपदि व्याध्यादौ लशुनादिभक्षणविषयं च । अवद्यवदनग्रहणं तु

	प्राणिनां तु वधो यत्र तत्र साक्ष्य् अनृतं वदेत् ।

इत्यादिविषयम् च । तथा यत्र ब्राह्मण इति ज्ञाते तादयेयुर् अर्थं वा हरेयुस् तत्र तद्ग्रहणार्थम् । असभ्यानृतभाषणेनापि तन् निवार्य पश्चात् ताम् आपदं तीर्त्वा प्रायश्चित्तं चतुर्भागं चरेद् इति ॥ १९।२ ॥

<details open><summary>विश्वास-प्रस्तुतिः</summary>

तत्र प्रायश्चित्तं कुर्यान् न कुर्याद् इति   
मीमांसन्ते ॥ १९।३ ॥
</details>

<details><summary>मूलम्</summary>

तत्र प्रायश्चित्तं कुर्यान् न कुर्याद् इति   
मीमांसन्ते ॥ १९।३ ॥
</details>

तत्र तस्मिन् याप्यकर्मलेपे प्रायश्चित्तम्,

	प्रायो नाम तपः प्रोक्तं चित्तं निश्चय उच्यते ।

	तपोनिश्चयसंयोगात् प्रायश्चित्तम् इति स्मृतम् ॥ 

इत्येवंलक्षणं कर्तव्यं न कर्तव्यम् इति विचारयन्ति ब्रह्मवादिनः ॥ १९।३ ॥

<details><summary>हरदत्त-प्रस्तावः</summary>

तत्र केचित् ।
</details>

<details open><summary>विश्वास-प्रस्तुतिः</summary>

न कुर्याद् इत्य् आहुः ॥ १९।४ ॥
</details>

<details><summary>मूलम्</summary>

न कुर्याद् इत्य् आहुः ॥ १९।४ ॥
</details>

<details><summary>हरदत्त-प्रस्तावः</summary>

तत्र हेतुः ।
</details>

<details open><summary>विश्वास-प्रस्तुतिः</summary>

न हि कर्म क्षीयत इति ॥ १९।५ ॥
</details>

<details><summary>मूलम्</summary>

न हि कर्म क्षीयत इति ॥ १९।५ ॥
</details>

हिशब्दो हेतौ । यस्मात् कृतं कर्म पुण्यं पापं च नान्तरेणोपभोगं क्षीयत इति । तथा च शङ्खः ।

	यथा पृथिव्यां बीजानि रत्नानि निधयो यथा ।

	एवम् आत्मनि कर्माणि निष्ठन्ति प्रसवन्ति च ॥ इति ।

उत्पन्ने तु फले नश्यति यथा बीजम् अङ्कुरे । प्रायश्चित्तानि तु निमित्ते कर्मान्तराणि । यथा गृहदाहादौ क्षामवत्यदयः ॥ १९।५ ॥

<details open><summary>विश्वास-प्रस्तुतिः</summary>

कुर्याद् इत्य् अपरम् ॥ १९।६ ॥
</details>

<details><summary>मूलम्</summary>

कुर्याद् इत्य् अपरम् ॥ १९।६ ॥
</details>

कुर्यात् प्रायश्चित्तम् इत्य् अपरं दर्शनम् । नास्मात् परम् अस्तीत्य् अपरसिद्धान्तः ॥ १९।६ ॥

<details><summary>हरदत्त-प्रस्तावः</summary>

तत्र प्रमाणत्वेन श्रुतिवाक्यान्य् उदाहरति ।
</details>

<details open><summary>विश्वास-प्रस्तुतिः</summary>

पुनःस्तोमेनेष्ट्वा पुनः सवनम् आयान्तीति  
विज्ञायते ॥ १९।७ ॥
</details>

<details><summary>मूलम्</summary>

पुनःस्तोमेनेष्ट्वा पुनः सवनम् आयान्तीति  
विज्ञायते ॥ १९।७ ॥
</details>

अप्रतिग्राह्याद् ब्रह्म प्रतिगृह्य पुनःस्तोमेन यजेतेति श्रूयते । अभक्ष्यभक्षणम् अवद्यवदनं पुनःस्तोमेन तरतीति च । असत्प्रतिग्रहादिदोषदूषिताः पुनःस्तोमनाम्नैकाहेनेष्ट्वा पुनः सवनम् आयान्ति । सवनशब्देन कर्मोच्यते । पुनर् अपि श्रौतानि स्मार्तानि च कर्माण्य् आयान्त्य् आप्नुवन्ति । तद्योग्या भवन्ति ॥ १९।७ ॥

<details open><summary>विश्वास-प्रस्तुतिः</summary>

व्रात्यस्तोमैश् चेष्ट्वा ॥ १९।८ ॥
</details>

<details><summary>मूलम्</summary>

व्रात्यस्तोमैश् चेष्ट्वा ॥ १९।८ ॥
</details>

पुनः सवनम् आयान्तीत्य् अनुषङ्गः । व्रात्या यथाकालम् अनुपनीताः । तेषां कर्तव्याः प्रायश्चित्तयागा व्रात्यस्तोमाः । बहुवचननिर्देशाद् बहवस् ते प्रत्येतव्याः ॥ १९।८ ॥

<details open><summary>विश्वास-प्रस्तुतिः</summary>

तरति सर्वं पाप्मानं तरति ब्रह्महत्यां   
यो ऽश्वमेधेन यजते ॥ १९।९ ॥
</details>

<details><summary>मूलम्</summary>

तरति सर्वं पाप्मानं तरति ब्रह्महत्यां   
यो ऽश्वमेधेन यजते ॥ १९।९ ॥
</details>

इति चेति वक्ष्यमाणम् अपेक्ष्यते । विज्ञायत इत्य् अनुषङ्गः ॥ १९।९ ॥

<details open><summary>विश्वास-प्रस्तुतिः</summary>

अग्निष्टुताभिशस्यमानं याजयेद् इति च ॥ १९।१० ॥
</details>

<details><summary>मूलम्</summary>

अग्निष्टुताभिशस्यमानं याजयेद् इति च ॥ १९।१० ॥
</details>

अग्निष्टुन् नामैकाहस् तेनाभिशस्यमानं याजयेत् । अत्र पुनःस्तोमादीनां दोषनिर्घातार्थतया श्रुतत्वाद् उपभोगेनेव प्रायश्चित्तेनापि पापकं कर्म क्षीयते । शङ्खवचनं चाकृतप्रायश्चित्तविषयं पुण्यविषयं च । अथ कस्माद् वचनगम्ये ऽर्थे विचारः क्रियते । कुर्यान् न कुर्याद् इति । न ह्य् उपनयनादाव् एवं विचारः कृत इति उच्यते । प्रायश्चित्तस्तुत्यर्थो ऽयं विचारः ॥ १९।१० ॥

इदानीं येष्व् आहत्य न प्रायश्चित्तं विहितं तेषु प्रायश्चित्तान्य् उपदिशति ।

<details open><summary>विश्वास-प्रस्तुतिः</summary>

तस्य निष्क्रयणानि जपस् तपो होम उपवासो   
दानम् ॥ १९।११॥
</details>

<details><summary>मूलम्</summary>

तस्य निष्क्रयणानि जपस् तपो होम उपवासो   
दानम् ॥ १९।११॥
</details>

तस्य याप्यस्य कर्मणो जपादीनि पञ्च निष्क्रयणानि शोधनानि ॥ १९।११ ॥

<details><summary>हरदत्त-प्रस्तावः</summary>

तत्र जप इत्य् उक्तं जपान् आह ।
</details>

<details open><summary>विश्वास-प्रस्तुतिः</summary>

उपनिषदो वेदान्तः सर्वच्छन्दःसु संहिता मधून्य्  
अधमर्षणम् अथर्वशिरो रुद्राः पुरुषसूक्तं   
राजतरौहिणे सामनी बृहद्रथन्तरे पुरुषगतिर्   
महानाम्न्यो महावैराजं महादिवाकीर्त्यं   
ज्येष्ठसाम्नाम् अन्यतमद् बहिष्पवमानं   
कूष्माण्डानि पावमान्यः सावित्री चेति पावनानि ॥ १९।१२ ॥
</details>

<details><summary>मूलम्</summary>

उपनिषदो वेदान्तः सर्वच्छन्दःसु संहिता मधून्य्  
अधमर्षणम् अथर्वशिरो रुद्राः पुरुषसूक्तं   
राजतरौहिणे सामनी बृहद्रथन्तरे पुरुषगतिर्   
महानाम्न्यो महावैराजं महादिवाकीर्त्यं   
ज्येष्ठसाम्नाम् अन्यतमद् बहिष्पवमानं   
कूष्माण्डानि पावमान्यः सावित्री चेति पावनानि ॥ १९।१२ ॥

</details>

उपनिषदो रहस्यब्राह्मणान्य् आध्यात्मिकानि । तद्व्यतिरिक्ता आरण्यकभागाः वेदान्ताः । सर्वछन्दःसु सर्वेषु प्रवचनेषु संहिता संहितापाठो न पदक्रमादिपाठः । मधूनि मधुशब्दयुक्तानि यजूंषि ब्रह्मम् एतु माम् इत्यादीनि । अघमर्षणम् “ऋतं च सत्यं च” इति सूक्तं षडृचम् अघमर्षणेन ऋषिणा दृष्टम् । अथर्वशिरो ऽथर्ववेदे प्रसिद्धम् । “देवा ह वै स्वर्गं लोकम् अगमन्” इत्यादि । रुद्राः “नमस् ते रुद्र मन्यवे” इत्याद्या अनुवाका एकादश । एकशतं यजुःशाखास् तासु सर्वासु पठ्यन्ते । पुरुषसूकम् “सहस्रशीर्षा” इत्यादि । राजतरौहिणे सामनी “इन्द्रं नरो नेमधिता हवन्ते” इत्य् अस्याम् ऋचि गीयेते । “त्वाम् इद्धि हवामहे” इत्य् आभ्यां बृहत् । “अभि त्वा शूर नोनुमः” इत्य् अत्र रथंतरम् । “अहम् अस्मि प्रथमजा ऋतस्य” इत्य् अस्यां पुरुषगतिः । महानाम्न्यः “विदामघवन्” इत्याद्या ऋचः । महावैराजम् “पिबा सोमम्” इत्य् अस्व्यां गीतं साम । महादिवाकीर्त्यम् “विभ्राड् बृहत् पिबतु” इत्य् अस्याम् । ज्येष्ठसामानि तलवकारिणाम् “उद् उ त्यं चित्रम्” इत्य् एतयोर् गीतानि । छन्दोगास् त्व् आहुः: “मूर्धानं दिवः” इत्य् अस्यां गीतानि त्रीणि सामान्य् आज्यदोहादीनि । ब्राह्मणे तथा श्रुतत्वात् । बहिष्पवमानम् “उपास्मै गायता नरः” इत्य् एतासु गीतम् । कूष्माण्डानि तैत्तिरीयके स्वाध्यायब्राह्मणे “यद् देवा देवहेडनम्,” “यद् अदीव्य नृणाम्,” “आयुष्टे विश्वतो ऽदधत्” इत् त्रयो ऽनुवाकाः । यजुष्ट्वाभिप्रायो नपुंसकनिर्देशः । तत्रैवाच्छिद्राख्ये प्रश्ने “यद् देवा देवहेलनम्” इत्य् अनुवाके या ऋचस् ताः कूष्माण्ड्यः । पवमानः सोमो देवता यासां ताः पावमान्यः “स्वादिष्ठया मदिष्ठया” इत्याद्या आ मण्डलसमाप्तेः । “तत् सवितुर् वरेण्यम्” इत्य् एषा सावित्री प्रसिद्धा । न या काचन सवितृदेवत्या । इतिशब्दः प्रकारवचनः । एवंप्रकानाण्य् अन्यान्य् अपि पावमानानीति । तत्र मनुः ।

	कौत्सं जप्त्वाप इत्य् एतद् वासिष्ठं च तृचं प्रति ।

	माहित्रं शुद्धलिङ्गं च सुरापो ऽपि विशुध्यति ॥

	सकृज् जप्त्वास्यवामीयं शिवसम्कल्पम् एव च ।

	सुवर्णम् अपहृत्यापि क्षणाद् भवति निर्मलः ॥

	हविष्पान्तीयम् अभ्यस्य न तमंह इतीति च ।

	जप्त्वा तु पौरुषं सूक्तं मुच्यते गुरुतल्पगः ॥

	सोमारौद्रं तु बह्वेना मासम् अभ्यस्य शुध्यति ॥

इत्यादि । प्रायश्चित्तप्रकरणे पुनः पावमानानीतिवचनात् प्रायश्चित्तव्यतिरेकेणाप्य् ऋद्धिकामस्याहर् अहर् एतानि जप्यानि ॥ १९।१२ ॥

<details><summary>हरदत्त-प्रस्तावः</summary>

जपे प्रवृत्तस्याहारनियमम् आह ।
</details>

<details open><summary>विश्वास-प्रस्तुतिः</summary>

पयोव्रतता शाकभक्षता फलभक्षता प्रसृतयावको  
	हिरण्यप्राशनं घृतप्राशनम् सोमपानम् इति  
  मेध्यानि ॥ १९।१३ ॥
</details>

<details><summary>मूलम्</summary>

पयोव्रतता शाकभक्षता फलभक्षता प्रसृतयावको  
	हिरण्यप्राशनं घृतप्राशनम् सोमपानम् इति  
  मेध्यानि ॥ १९।१३ ॥
</details>

पयोव्रतता क्षीराहारता । व्रतग्रहणाद् उपवासन्यायेन । शाकं वास्तुकादि । फलं कदल्यादेः । प्रसृतयावकः प्रसृतपरिमितैर् यवैः पक्व ओदनः । तत्र औशनसो विशेषः: स्नातः शुचिर् भूत्वोदितेषु नक्षत्रेषु ताम्रभाजने प्रसृतयावकं श्रपयेद् यथा यवागूर् भवति । तस्य श्रपणकाले रक्षां कुर्यात् । “नमो रुद्राय भूताधिपतये पर्वतानां पतये त्वम् इमम् रक्षस्व” इति । शृते ऽवरोप्य देवस्य त्वा सवितुर् इत्यादिनोत्पूय ततो ऽभिमन्त्रयेत् ।

	यवो ऽसि धान्यराजो ऽसि वारुणो मधुसंयुतः ।

	निर्णोदः सर्वपापानां पवित्रम् ऋषिभिः स्मृतम् ॥

	वाचा कृतं कर्मकृतं मनसा दुर्विचिन्तनम् ।

	अलक्ष्मीं कालकण्ठीं च सर्वं पुनत मे यवाः ॥

	महापातकसंयुक्तं दारुणं राजकिल्बिषम् ।

	बालवृत्तम् अधर्मं च सर्वं पुनत मे यवाः ॥

	सुवर्णस्तैन्यम् अव्रत्यम् अयाज्यस्य च याजनम् ।

	ब्राह्मणानां परीवादं सर्वं पुनत मे यवाः ॥

	श्वसूकरावभूतं च काकाद्युच्छिष्टम् एव च ।

	मातापित्रोर् शुश्रूषां सर्वं पुनत मे यवाः ॥

	गणान्नं गणिकान्नं च शूद्रान्नं श्राद्धसूतकम् ।

	चोरस्यान्नं तथाभक्ष्यं सर्वं पुनत मे यवाः ॥

इत्य् एतैः षड्भिः \

	ततो ब्रह्मा देवानाम् इति प्राश्य ततः प्राणाय स्वाहेत्यादिभिर् यथोक्तं सर्वं प्राश्नीयात् षड्रात्रम् । ततो नियमातिक्रमजात् प्रतिषिद्धसेवनजाद् अभ्यक्ष्यभक्षणजाच् च सर्वस्मात् पापात् प्रमुच्यते । सप्तरात्रं पीत्वा भ्रूणहत्यां गुरुतल्पं सुवर्णस्तैन्यं सुरापानं च पुनाति । एकादशरात्रं पीत्वा सर्वकृतपापं नुदति । एकविंसतिरात्रं पीत्वा गणान् पश्यति गणाधिपतिं पश्यति विद्यां पश्यति विद्याधिपतिं पश्यति । एवम् अहर् अहर् अनन्याहारो यवागूं प्राश्नीयाद् इति । सर्पिरादौ हिरण्यं विघृष्य प्राशनं हिरण्यप्राशनम् । घृतप्राशनं प्रसिद्धम् । सोमपानं क्रताव् उक्तम् । बहिर् अप्य् अन्ये । इतिकरनाद् यच् चान्यद् एवम् उक्तं पञ्चगव्यशङ्खपुष्पादि तस्य प्राशनं मेध्यं विज्ञेयम् ॥ १९।१३ ॥

<details><summary>हरदत्त-प्रस्तावः</summary>

अथ जपादीनां स्थानम् आह ।
</details>

<details open><summary>विश्वास-प्रस्तुतिः</summary>

सर्वे शिलोच्चयाः सर्वाः स्रवन्त्यः पुण्या ह्रादस्  
तीर्थान्य् ऋषिनिवासा गोष्ठपरिस्कन्धा इति देशाः ॥ १९।१४ ॥
</details>

<details><summary>मूलम्</summary>

सर्वे शिलोच्चयाः सर्वाः स्रवन्त्यः पुण्या ह्रादस्  
तीर्थान्य् ऋषिनिवासा गोष्ठपरिस्कन्धा इति देशाः ॥ १९।१४ ॥
</details>

शिसोच्चयाः शैलाः । स्रवन्त्यो नद्यः । सर्वग्रहणात् पुण्यापुण्यविभागो नादरणीयः । पुण्या ह्रदाः पुष्करिण्यादयः । प्रयागादीनि तीर्थानि । ऋषिनिवासा वसिष्ठादीनाम् आश्रमाः । गोष्ठः गवां स्थानम् । परिस्कन्धो देवालयः । इतिकरणान् नैमिषारण्यादीनि ॥ १९।१४ ॥

<details><summary>हरदत्त-प्रस्तावः</summary>

व्याख्यातः सहपरिकरेण जपः । तपःस्वरूपम् आह ।
</details>

<details open><summary>विश्वास-प्रस्तुतिः</summary>

ब्रह्मचर्यं सत्यवचनं सवनेषूदकोप-  
	स्पर्शनम् आर्द्रवस्त्रताधःशायितानाशक इति   
  तपांसि ॥ १९।१५ ॥
</details>

<details><summary>मूलम्</summary>

ब्रह्मचर्यं सत्यवचनं सवनेषूदकोप-  
	स्पर्शनम् आर्द्रवस्त्रताधःशायितानाशक इति   
  तपांसि ॥ १९।१५ ॥
</details>

ब्रह्मचर्यं मैथुनत्यागः । सत्यवचनं दृष्टार्थवादित्वम् । सवनेषु प्रातर् मध्यंदिने सायं चोदकस्पर्शनं स्नानम् । आर्द्रवस्त्रता स्नानसमये परिहितस्य वाससस् तथैवापीडितस्य धारणम् । अधःशायिता स्थण्डिलशायिता । अशनम् आशः । स एवाशकस् तस्याभावो ऽनाशको ऽनशनम् । अत्रापीतिकरणात् प्राणायामादीनां ग्रहणम् । अत्र मनुः ।

	सव्याहृतिकाः सप्रणवाः प्राणायामास् तु षोडश ।

	अपि भ्रूणहनं मासात् पुनन्त्य् अहर् अहः कृताः ॥ इति ।

होमाः कूष्माण्डगणहोमादयः प्रसिद्धत्वाद् इहानुक्ताः । तत्र श्रुतिः: “कूष्माण्डैर् जुहुयाद् यो ऽपूत इव मन्येत” इत्यादि । गणहोमस् तु बौधायनोक्तः ।

	क्षापवित्रं सहस्राक्षो मृगारो ऽंहोमुचौ गणौ ।

	पावमान्यश् च कूष्माण्ड्यो वैश्वानर्य ऋचश् च याः ॥

	घृतौदनेन ता जुह्वत् सप्ताहं सवनत्रयम् ।

	मौनव्रती हविष्याशी निगृहीतेन्द्रियक्रियः ।

	मुच्यते सर्वपापेभ्यो महतः पातकाद् अपि ॥ इति ।

याज्ञवल्क्यः ।

	यत्र यत्र च संकीर्णम् आत्मानं मन्यते जनः ।

	तत्र तत्र तिलैर् होमः सावित्र्याः प्रत्यहं जपः ॥ इति ।

मनुः ।

	न सावित्रीसमं जप्यं नाज्याहुतिसमं हुतम् ।

	नान्नतोयसमं दानं न चाहिंसापरं तपः ॥ इति ।

उपवासो भक्तत्यागः । स एव तपःस्व् अपि पुनः पुनः पठ्यत आदरख्यापनार्थम् । अपर आह – निष्क्रयणेषु पठित उपवास इन्द्रियनिग्रहः ।

	व्यावृत्तस्यैव दोषेभ्यो यस् तु वासु गुणैः सह ।

	उपवासं तम् आहुस् तु न शरीरस्य शोषणात् ॥

इति पुराणे दर्शनाद् इति ॥ १९।१५ ॥

<details><summary>हरदत्त-प्रस्तावः</summary>

अथ देयान्य् आह ।
</details>

<details open><summary>विश्वास-प्रस्तुतिः</summary>

हिरण्यं गौर् वासो ऽश्वो भूमिस् तिला घृतम् अन्नम्  
इति देयानीति ॥ १९।१६ ॥
</details>

<details><summary>मूलम्</summary>

हिरण्यं गौर् वासो ऽश्वो भूमिस् तिला घृतम् अन्नम्  
इति देयानीति ॥ १९।१६ ॥
</details>

निगदव्याख्यातम् एतत् ॥ १९।१६ ॥

<details><summary>हरदत्त-प्रस्तावः</summary>

अथ कियान् कालो जपादीनाम् इत्य् अत आह ।
</details>

<details open><summary>विश्वास-प्रस्तुतिः</summary>

संवत्सरः षण्मासाश् चत्वारस् त्रयो वा द्वौ वैकश्  
	चतुर्विंशत्यहो द्वादशाहः षडहर् त्र्यहो ऽहोरात्र  
  इति कालाः ॥ १९।१७ ॥
</details>

<details><summary>मूलम्</summary>

संवत्सरः षण्मासाश् चत्वारस् त्रयो वा द्वौ वैकश्  
	चतुर्विंशत्यहो द्वादशाहः षडहर् त्र्यहो ऽहोरात्र  
  इति कालाः ॥ १९।१७ ॥
</details>

एतेषु यावता शुद्धो मन्यते तावान् कालः ॥ १९।१७ ॥

<details open><summary>विश्वास-प्रस्तुतिः</summary>

एतान्य् एवानादेशे विकल्पेन क्रियेरन् ॥ १९।१८ ॥
</details>

<details><summary>मूलम्</summary>

एतान्य् एवानादेशे विकल्पेन क्रियेरन् ॥ १९।१८ ॥
</details>

एतान्य् एव जपादीनि निष्क्रयणान्य् अनादेशे यत्राहत्य प्रायश्चित्तम् अनिर्दिष्टं तत्र विषये विकल्पेन कर्तव्यानि । एवकारः पौनर्वचनिकः । तद् यथा – देवदत्तो ग्रामं गच्छतु स एवारण्यम् इति । किं सिद्धं भवति । येषु नियते(मित्ते)ष्व् आहत्य प्रायश्चित्तम् उक्तं तेष्व् अप्य् अभ्यासानुबन्धादौ प्रतिपूरणापेक्षायां जपादीनाम् अनुप्रवेशः सिद्धो भवति ॥ १९।१८ ॥

<details><summary>हरदत्त-प्रस्तावः</summary>

किं तुल्यवद् विकल्पो नेत्य् आह ।
</details>

<details open><summary>विश्वास-प्रस्तुतिः</summary>

एनःसु गुरुषु गुरूणि लघुषु लघूनि ॥ १९।१९ ॥
</details>

<details><summary>मूलम्</summary>

एनःसु गुरुषु गुरूणि लघुषु लघूनि ॥ १९।१९ ॥
</details>

अभिसंधिकृतम् एनो गुरु तद्विपरीतं लघु । एवम् अभ्यासानुबन्धादाव् अपि द्रष्टव्यम् । यथाह आपस्तम्बः: “यः प्रमत्तो हन्ति प्राप्तं दोषफलं सह संकल्पेन भूय एवम् अन्येष्व् अपि दोषवत्सु कर्मसु तथा पुण्यफलेषु यथा कर्माभ्यासे” इति ॥ १९।१९

<details open><summary>विश्वास-प्रस्तुतिः</summary>

कृच्छ्रातिकृच्छ्रौ चान्द्रायणम् इति सर्वप्रायश्चित्तं  
[सर्वप्रायश्चित्तम्] ॥ १९।२० ॥
</details>

<details><summary>मूलम्</summary>

कृच्छ्रातिकृच्छ्रौ चान्द्रायणम् इति सर्वप्रायश्चित्तं  
[सर्वप्रायश्चित्तम्] ॥ १९।२० ॥
</details>

कृच्छ्रातिकृच्छ्रौ चान्द्रायणं चोपरिष्टाद् वक्ष्यन्ते । सर्वग्रहणान् न केवलम् अनादेशे । एतानि च गुरून्य् एनांसि समस्तानि समुदितानि प्रायश्चित्तं लघून्य् एकम् एकं लघुतरे ऽतिकृच्छ्रो लघुतमे कृच्छ्रः । मनुर् अप्य् आह ।

	संवत्सरस्यैकम् अपि चरेत् कृच्छ्रं द्विजोत्तमः ।

	अज्ञातभुक्तशुद्ध्यर्थं ज्ञातस्य तु विशेषतः ॥ इति ।

इतिकरणाद् यच् चान्यद् एवम् उक्तम् । तत्र मनुः ।

	यतामनो ऽप्रमत्तस्य द्वादशाहम् अभोजनम् ।

	पराको नाम कृच्छ्रो ऽयं सर्वपापप्रणाशनः ॥ इति ।

[अभ्यासो ऽध्यायसमाप्त्यर्थः] ॥ १९।२० ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने एकोनविंशो ऽध्यायः**

## 
**अथ विंशो ऽध्यायः**

<details><summary>हरदत्त-प्रस्तावः</summary>

अथ यो याप्यं कृत्वापि प्रायश्चित्तं न प्रतिपद्यते स किं कर्तव्यः । त्याज्य इत्य् आह ।
</details>

<details open><summary>विश्वास-प्रस्तुतिः</summary>

त्यजेत् पितरं राजघातकं शूद्रयाजकं   
	शूद्रार्थयाजकं वेदविप्लावकं भ्रूणहनं  
  	यश् चान्त्यावसायिभिः सह संवसेद् अन्त्यावसायिनां  
  च ॥ २०।१ ॥
</details>

<details><summary>मूलम्</summary>

त्यजेत् पितरं राजघातकं शूद्रयाजकं   
	शूद्रार्थयाजकं वेदविप्लावकं भ्रूणहनं  
  	यश् चान्त्यावसायिभिः सह संवसेद् अन्त्यावसायिनां  
  च ॥ २०।१ ॥
</details>

राजात्राभिषिक्तो न जातिमात्रोपजीवी । तं हतवान् राजघातकः । शूद्रं यो याजयत्य् एतया निषादस्थपतिं याजयेद् इत्यादौ विषये स शूद्रयाजकः । यः शूद्राद् अर्थम् अधिगम्य यजते स शूद्रार्थयाजकः । अनध्यायानध्याप्याध्ययनादिना यो वेदं विप्लवायति व्याकुली करोति स वेदविप्लावकः । भ्रूणहा ब्रह्महा । एतन् महापातकिनाम् अप्य् उपलक्षणम् ।

	चण्डालः श्वपचः क्षत्ता सूतो वैदेहिकस् तथा ।

	मागधायोगवौ चैव सप्तैते ऽन्त्यावसायिनः ॥

इत्य् अङ्गिराः । तैः सहैकस्मिन् स्थाने यो वसति स तथोक्तः । अन्त्यावसायिनाम् । यः सह वसतीत्य् अपेक्षते । तस्यां संवासो मैथुनाचरणम् । एतेषु निमित्तेषु पितरम् अपि त्यजेत् । पितृग्रहणात् किम् उत पुत्रादिकम् इति ॥ २०।१ ॥

<details><summary>हरदत्त-प्रस्तावः</summary>

अथ त्यागप्रकारः ।
</details>

<details open><summary>विश्वास-प्रस्तुतिः</summary>

तस्य विद्यागुरून् योनिसंबन्धांश् च संनिपात्य  
सर्वाण्य् उदकादीनि प्रेतकार्याणि कुर्युः ॥ २०।२ ॥
</details>

<details><summary>मूलम्</summary>

तस्य विद्यागुरून् योनिसंबन्धांश् च संनिपात्य  
सर्वाण्य् उदकादीनि प्रेतकार्याणि कुर्युः ॥ २०।२ ॥
</details>

तस्य त्याज्यस्य ये विद्यागुरव आचार्यगुरूपाध्याया योनिसंबन्धा मातुलादयस् तान् सर्वान् संनिपात्यैकत्र समवेतान् कृत्वोदकादीनि श्राद्धान्तानि सर्वाणि प्रेतकर्माणि  कुर्युः । के । पुत्रादयो ज्ञातयः, पितरम् इत्य् उपक्रमाद् बहुवचननिर्देशाच् च ॥ २०।२ ॥

<details open><summary>विश्वास-प्रस्तुतिः</summary>

पात्रं चास्य विपर्यस्येयुः ॥ २०।३ ॥
</details>

<details><summary>मूलम्</summary>

पात्रं चास्य विपर्यस्येयुः ॥ २०।३ ॥
</details>

अस्य त्याज्यस्य पात्रं किंचित् कल्पयित्वा ते एव। विपर्यस्येयुः । विपर्यासो ऽधोमुखीकरणम् । यथा तद् अनुदकं भवति ॥ २०।३ ॥

<details><summary>हरदत्त-प्रस्तावः</summary>

तत्र प्रकारः ।
</details>

<details open><summary>विश्वास-प्रस्तुतिः</summary>

दासः कर्मकरो वावकराद् अमेध्यपात्रम् आनीय  
	दासीघटात् पूरयित्वा दक्षिणामुखो यदा विपर्यस्येद्  
  अमुकम् अनुद्कं करोमीति नामग्राहम् ॥ २०।४ ॥
</details>

<details><summary>मूलम्</summary>

दासः कर्मकरो वावकराद् अमेध्यपात्रम् आनीय  
	दासीघटात् पूरयित्वा दक्षिणामुखो यदा विपर्यस्येद्  
  अमुकम् अनुद्कं करोमीति नामग्राहम् ॥ २०।४ ॥
</details>

दासः प्रसिद्धः । कर्मकरो भृतकः । तयोर् अन्यतरो ऽवकराद् अवस्करात् । वर्चस्के ऽवस्करः । अमेध्यात् सथानाद् अशुचि पात्रं किंचिद् उपादाय येन दास्य् उदकम् आहरति तस्माद् घऋआद् गृहीतेनोदकेन पूरयित्वा दक्षिणामुखो भूत्वा यदापसव्येन विपर्यस्येद् अपसव्यम् अधोमुखं विक्षिपेत् । तत्र मन्त्र – अमुकम् अनुदकं करोमीति । नामग्राहम् । अमुकम् इति स्थाने त्याज्यस्य नाम द्वितीयान्तं गृहीत्वा । नाम्न्यादिशिग्रहोर् इति णमुल् । ग्राह इत् पाठे रूपसिद्धिश् चिन्त्या ॥ २०।४ ॥

<details open><summary>विश्वास-प्रस्तुतिः</summary>

तं सर्वे ऽन्वालभेरन् प्राचीनावीतिनो   
मुक्तशिखाः ॥ २०।५ ॥
</details>

<details><summary>मूलम्</summary>

तं सर्वे ऽन्वालभेरन् प्राचीनावीतिनो   
मुक्तशिखाः ॥ २०।५ ॥
</details>

तं विपर्यस्यन्तं सर्वे ज्ञातयः प्राचीनावीतिनो मुक्तशिखाः सन्तो ऽन्वालभेरन् स्पृशेयुः ॥ २०।५ ॥

<details open><summary>विश्वास-प्रस्तुतिः</summary>

विद्यागुरवो योनिसंबन्धाश् च वीक्षेरन् ॥ २०।६ ॥
</details>

<details><summary>मूलम्</summary>

विद्यागुरवो योनिसंबन्धाश् च वीक्षेरन् ॥ २०।६ ॥
</details>

न तु संस्पृशेयुः ॥ २०।६ ॥

<details open><summary>विश्वास-प्रस्तुतिः</summary>

अप उपस्पृश्य ग्रामं प्रविशन्ति ॥ २०।७ ॥
</details>

<details><summary>मूलम्</summary>

अप उपस्पृश्य ग्रामं प्रविशन्ति ॥ २०।७ ॥
</details>

एवम् इदं कर्म कृत्वाप उप्स्पृश्य स्नात्वा ग्रामं संविशन्ति प्रविशेयुः । अत एव ज्ञायते ग्रामाद् बहिर् इदं कर्मेति ॥ २०।७ ॥

<details open><summary>विश्वास-प्रस्तुतिः</summary>

अत उत्तरं तेन संभाष्य तिष्ठेद् एकरात्रं जपन्   
सावित्रीम् अज्ञानपूर्वम् ॥ २०।८ ॥
</details>

<details><summary>मूलम्</summary>

अत उत्तरं तेन संभाष्य तिष्ठेद् एकरात्रं जपन्   
सावित्रीम् अज्ञानपूर्वम् ॥ २०।८ ॥
</details>

अतस् त्यागाद् ऊर्ध्वं तेन त्यक्तेन सह संभाषणम् अज्ञानात् कृत्वैकम् अहोरात्रं तिष्ठेन् न भुञ्जीत न शयीत नासीतेति । अज्ञानपूर्वम् इति वचनाद् एकवचननिर्देशाच् च ज्ञातिव्यतिरिक्तस्यापीदं भवति ॥ २०।८ ॥

<details open><summary>विश्वास-प्रस्तुतिः</summary>

ज्ञानपूर्वं च त्रिरात्रम् ॥ २०।९ 
</details>

<details><summary>मूलम्</summary>

ज्ञानपूर्वं च त्रिरात्रम् ॥ २०।९ 
</details>

यस् तु तेन ज्ञानपूर्वं संभाषते स त्रिरात्रम् उक्तक्रमेण तिष्ठेत् । कार्याकार्यनिरूपणादाव् इदम् । परिप्रश्नादौ तु पराशरोक्तम् ।

	क्षुते निष्ठीवने चैव दन्तस्पृष्टे तथैव च ।

	पतितानां च संभाषे दक्षिणं श्रवणं स्पृशेत् ॥ इति ॥ २०।९ ॥

<details open><summary>विश्वास-प्रस्तुतिः</summary>

यस् तु प्रायश्चित्तेन शुध्येत् तस्मिञ् शुद्धे   
	शातकुम्भमयं पात्रं पुण्यतमाद् ध्रदात्   
  	पूरयित्वा स्रवन्तीभ्यो वा तत एनम् अप   
  उपस्पर्शयेयुः ॥ २०।१० ॥
</details>

<details><summary>मूलम्</summary>

यस् तु प्रायश्चित्तेन शुध्येत् तस्मिञ् शुद्धे   
	शातकुम्भमयं पात्रं पुण्यतमाद् ध्रदात्   
  	पूरयित्वा स्रवन्तीभ्यो वा तत एनम् अप   
  उपस्पर्शयेयुः ॥ २०।१० ॥
</details>

प्रायश्चित्तेनेति वचनाद् राजदण्डेन शुद्धस्य वक्ष्यमाणस्वीकरणविधिर् न भवति । तस्य केवलं परत्रैव शुद्धिः ।

	राजभिर् धृतदण्डास् तु कृत्वा पापानि मानवाः ।

	निर्मलाः स्वर्गम् आयान्ति सन्तः सुकृतिनो यथा ॥ इति ॥

तस्मिंल् लोकसमक्षं शुद्धे शातकुम्भमयं सौवर्णं पात्रं पुण्यतमाद् ध्रदान् नदिभ्यो वाहृतेन जलेन पूरयित्वा ततस् तस्माद् आवर्जिता अप एनं चरितप्रायश्चित्तम् उपस्पर्शयेयुस् ताभिर् अद्भिः स्नापयेयुर् ज्ञातयः ॥ २०।१० ॥

<details open><summary>विश्वास-प्रस्तुतिः</summary>

अथास्मै तत् पात्रं दद्युस् तत् संप्रतिगृह्य जपेच्   
	छान्ता द्यौः शान्ता पृथिवी शान्तं शिवम् अन्तरिक्षं  
  यो रोचनस् तम् इमं गृह्णामीति ॥ २०।११ ॥
</details>

<details><summary>मूलम्</summary>

अथास्मै तत् पात्रं दद्युस् तत् संप्रतिगृह्य जपेच्   
	छान्ता द्यौः शान्ता पृथिवी शान्तं शिवम् अन्तरिक्षं  
  यो रोचनस् तम् इमं गृह्णामीति ॥ २०।११ ॥
</details>

अथ स्नापनान्तन्तरम् अस्मै स्नाताय तत् सौवर्णं पात्रं दद्युर् ज्ञातयः । स च तत् पात्रं प्रतिगृःय जपेच् छान्ता द्यौर् इत्यादि गृह्णामीत्यन्तम् ॥ २०।११ ॥

<details open><summary>विश्वास-प्रस्तुतिः</summary>

एतैर् यजुर्भिः पावमानीभिस् तरत्समन्दीभिः   
	कूष्माण्डैश् चाज्यं जुहुयाद् धिरण्यं ब्राह्मणाय  
  दद्यात् ॥ २०।१२ ॥
</details>

<details><summary>मूलम्</summary>

एतैर् यजुर्भिः पावमानीभिस् तरत्समन्दीभिः   
	कूष्माण्डैश् चाज्यं जुहुयाद् धिरण्यं ब्राह्मणाय  
  दद्यात् ॥ २०।१२ ॥
</details>

होमान्ते दानम् ॥ २०।१२ ॥

<details open><summary>विश्वास-प्रस्तुतिः</summary>

गां वा ॥ २०।१३ ॥
</details>

<details><summary>मूलम्</summary>

गां वा ॥ २०।१३ ॥
</details>

इच्छान्तो विकल्पः ॥ २०।१३ ॥

<details open><summary>विश्वास-प्रस्तुतिः</summary>

आचार्याय च ॥ २०।१४ ॥
</details>

<details><summary>मूलम्</summary>

आचार्याय च ॥ २०।१४ ॥
</details>

य आत्मन आचार्यस् तस्मा अप् हिरण्यं दद्याद् गां वा ॥ २०।१४ ॥

<details open><summary>विश्वास-प्रस्तुतिः</summary>

यस्य तु प्राणान्तिकं प्रायश्चित्तं स मृतः  
शुध्येत् ॥ २०।१५ ॥
</details>

<details><summary>मूलम्</summary>

यस्य तु प्राणान्तिकं प्रायश्चित्तं स मृतः  
शुध्येत् ॥ २०।१५ ॥
</details>

उत्तरविवक्षयेदम् उच्यते । प्रायश्चित्तस्य शुद्ध्यर्थत्वाद् एव सिद्धा शुद्धिः ॥ २०।१५ ॥

<details open><summary>विश्वास-प्रस्तुतिः</summary>

सर्वाण्य् एव तस्मिन्न् उदकादीनि प्रेतकर्माणि  
कुर्युः ॥ २०।१६ ॥
</details>

<details><summary>मूलम्</summary>

सर्वाण्य् एव तस्मिन्न् उदकादीनि प्रेतकर्माणि  
कुर्युः ॥ २०।१६ ॥
</details>

यद्य् अपि तस्य नास्मिंल् लोके प्रत्यापत्तिस् तथापि मरणाद् एव शुद्ध इति सर्वाण्य् एव प्रेतकर्माणि कर्तव्यानि । सर्वग्रहणाद् आशौचम् अपि । यो ऽपि द्वादशवार्षिकादौ प्रायश्चित्ते प्रवृत्तो मध्ये म्रियते तद्वैषय व्यास आह ।

	यजमानः सदा धर्म्ये म्रियते यदि मध्यतः ।

	प्राप्नोत्य् एव तु तत् सर्वम् अत्र मे नास्ति संशयः ॥ इति ॥ २०।१६ ॥

<details open><summary>विश्वास-प्रस्तुतिः</summary>

एतद् एव शान्त्युदकं सर्वेषूपपातकेषु   
सर्वेषूपपातकेषु ॥ २०।१७ ॥
</details>

<details><summary>मूलम्</summary>

एतद् एव शान्त्युदकं सर्वेषूपपातकेषु   
सर्वेषूपपातकेषु ॥ २०।१७ ॥
</details>

एतद् एवानन्तरोक्तं शान्ता द्यौर् इत्यादिभिर् अभिमन्त्रितं सर्वेषूपपातकेषु कर्तव्यं प्रायश्चित्तस्यान्ते । आदाव् इत्य् अन्ये । द्विरुक्तिः पूर्ववत् ॥ २०।१७ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने विंशो ऽध्यायः**

## 
**अथ एकविंशो ऽध्यायः**

<details><summary>हरदत्त-प्रस्तावः</summary>

पतितानां त्यागविधिर् उक्तः । के पुनस् ते । तान् आह ।
</details>

<details open><summary>विश्वास-प्रस्तुतिः</summary>

ब्रह्महसुरापगुरुतल्पगमातृपितृयोनिसंबन्धाग-  
	स्तेननास्तिकनिन्दितकर्माभ्यासिपतितात्याग्यपतित-  
  त्यागिनः पतिताः ॥ २१।१ ॥
</details>

<details><summary>मूलम्</summary>

ब्रह्महसुरापगुरुतल्पगमातृपितृयोनिसंबन्धाग-  
	स्तेननास्तिकनिन्दितकर्माभ्यासिपतितात्याग्यपतित-  
  त्यागिनः पतिताः ॥ २१।१ ॥
</details>

ब्राह्मणस्य हन्ता ब्रह्महा ।

	गौडी माध्वी च पैष्टी च विज्ञेया त्रिविधा सुरा ।

	यथैवैका न पातव्या तथा सर्वा द्विजोत्तमैः ॥ 

इति मनुः । तत्र या यस्य सुरा प्रतिषिद्धा स तस्याः पाता सुरापः । गुरुः पिताचार्यश् च । तल्पशब्देन भार्या लक्ष्यते । गमनं मैथुनम् । मातृसंबन्धा मातृपक्षे प्राक्पञ्चमाद् भवाः पितृसंबन्धाः पितृपक्षे ऽर्वाक् सप्तमाद् भवाः । योनिसंबंधा भगिन्यादयः । य एता भार्यात्वेनाधिगच्छति स मातृपितृयोनिसंबन्धागः । स्तेनो ब्राह्मणसुवर्णापहारी । नास्तिकः प्रेत्यभावापवादी । निन्दितं प्रतिषिद्धम् । तस्य कर्मणो बुद्धिपूर्वं सातत्येनानुष्ठाता निन्दितकर्माभ्यासी । पतिता नेव सतः पुत्रादीन् स्नेहादीना (?) यो न त्यजति स पतितात्यागी । यस् त्व् अपतितान् एव द्वेषादिना त्यजति सो ऽपतितत्यागी । एते ब्रह्महदय पतिताः

॥ २१।१ ॥

<details open><summary>विश्वास-प्रस्तुतिः</summary>

पातकसंयोजकाश् च ॥ २१।२ ॥
</details>

<details><summary>मूलम्</summary>

पातकसंयोजकाश् च ॥ २१।२ ॥
</details>

पातकैः कर्मभिर् ये परान् संयोजयन्ति तत्र प्रवर्त्यन्ति द्रव्यप्रदानादिना मच्छत्रुम् इत्थं व्यापादय त्वच्छत्रोर् व्यापादने ऽयम् अभ्युपाय इति । तथा केनचिज् जिघांसितं पलायमानं यो निवारयति निवारितश् च हन्यते सो ऽपि प्रयोजकः । यस्यानुमतिम् अन्तरेणार्थो न निवर्तत् [निर्वर्तते] स मन्ता । स इह पृथङ् नोपादीयते प्रयोजककोटिर् एवायम् इति । आपस्तम्बस् तु कियताप्य् अवान्तरभेदेन तम् एव पृथग् उदितवान्: “प्रयोजिता मन्ता कर्ता चेति स्वर्गनरकफलेषु कर्मसु भागिनः । यो भूय आरभते तस्मिन् फलविशेषः” इति [आप्ध् २।२१।१–२] ॥ २१।२ ॥

<details open><summary>विश्वास-प्रस्तुतिः</summary>

तैश् चाब्दं समाचरन् ॥ २१।३ ॥
</details>

<details><summary>मूलम्</summary>

तैश् चाब्दं समाचरन् ॥ २१।३ ॥
</details>

तैः पतितैः सह यो ऽब्दं समाचरति यानासनशयनादीनि सो ऽपि पतितः । अत्र कण्वः ।

	संवत्सरेण पतति पतितेन समाचरन् ।

	यानासनाशनैर् नित्यम् इत्य् आहुर् ब्रह्मवादिनः ॥ इति ।

याजनादौ तु याज्ञवल्क्य आह ।

	याजनं योनिसंबन्धं स्वाध्यायं सहभोजनम् ।

	कृत्वा सद्यः पतत्य् एव पतितेन समाचरन् ॥ इति ।

सहभोजनम् एकस्मिन् पात्रे ।

	संवत्सरेण पतति पतितेन समाचरन् ।

	याजनाध्यापनाद् यौनान् न तु यानासनाशनात् ॥ 

इति मानवम् अप्य् एवं व्याख्येयम् । यानादिभिः संवत्सरेण पतति न तु याजनादिभिः किं तु तैः सद्य एवेति ॥ २१।३ ॥

<details><summary>हरदत्त-प्रस्तावः</summary>

किं पुनर् एषां पतितत्वम् ।
</details>

<details open><summary>विश्वास-प्रस्तुतिः</summary>

द्विजातिकर्मभ्यो हानिः पतनम् ॥ २१।४ ॥
</details>

<details><summary>मूलम्</summary>

द्विजातिकर्मभ्यो हानिः पतनम् ॥ २१।४ ॥
</details>

द्विजातीनां यानि कार्यान्य् [कर्माण्य्] अध्ययनादीनि श्रौतानि गार्ह्याणि स्मार्तानि च तेभ्यो हानिस् तेष्व् अनधिकारः ॥ २१।४ ॥

<details open><summary>विश्वास-प्रस्तुतिः</summary>

तथा परत्र चासिद्धिः ॥ २१।५ ॥
</details>

<details><summary>मूलम्</summary>

तथा परत्र चासिद्धिः ॥ २१।५ ॥
</details>

यान्य् अनेन प्राग् अर्जितानि कुशलानि कर्माणि तान्य् अप्य् अस्य परत्र न सिध्यन्ति फलदानि न भवन्ति । तद् एतद् एताभ्यां पतितशब्दस्य निर्वचनं कृतं कर्तव्येभ्यः कर्मभ्यः पूर्वाजितानां सुकर्मणां फलेभ्यश् च पातः प्रच्यवनं पतितत्वम् इति ॥ २१।५ ॥

<details open><summary>विश्वास-प्रस्तुतिः</summary>

तम् एके नरकम् ॥ २१।६ ॥
</details>

<details><summary>मूलम्</summary>

तम् एके नरकम् ॥ २१।६ ॥
</details>

येयं कर्मभ्यो हानिर् या च परत्रासिद्धिस् ताम् एवैके नरकं मन्यन्ते । नरकसामानाधिकरण्यात् पुंलिङ्गम् एकवचनं च । कर्मभ्यो हीनस्य बन्धुभिस् त्यक्तस्य दुःखम् उत्पद्यते परत्रासिद्धेः सुखलवो न भवत्य् अतो नरक एवायम् इति । स्वमतं तु विशिष्टे देशे दुःखैकतानस्य वासो नरक इति ॥ २१।६ ॥

<details open><summary>विश्वास-प्रस्तुतिः</summary>

त्रीणि प्रथमान्य् अनिर्देश्यान्य् अनु ॥ २१।७ ॥
</details>

<details><summary>मूलम्</summary>

त्रीणि प्रथमान्य् अनिर्देश्यान्य् अनु ॥ २१।७ ॥
</details>

अनुक्रान्तानां पातकानां मध्ये प्रथमानि त्रीणि ब्रह्महत्यासुरापानगुरुतल्पगमान्य् अनिर्देश्यान्य् अनिर्देश्यप्रायश्चित्तानि । तेषां प्रायश्चित्तम् अनिर्देश्यम् इति । ब्रह्मवधे मनुर् आह ।

	कामतो ब्राह्मणवधे निष्कृतिर् न विधीयते ॥ इति ।

सुरापाने ।

	मतिपूर्वम् अनिर्देश्यं प्राणान्तिकम् इति स्थितिः । इति ।

गुरुतल्पे मृग्यम् ॥ २१।७ ॥

<details open><summary>विश्वास-प्रस्तुतिः</summary>

न स्त्रीष्व् अगुरुतल्पं पततीत्य् एके ॥ २१।८ ॥
</details>

<details><summary>मूलम्</summary>

न स्त्रीष्व् अगुरुतल्पं पततीत्य् एके ॥ २१।८ ॥
</details>

एके मन्यन्ते स्त्रीषु प्रवृत्तो गुरुतल्प एव पतितो नान्यत्रेति । स्वयं त्व् अन्यत्रापि पततीति । आह मनुर् अपि ।

	चाण्डालान्त्यस्त्रियो गत्व भुक्त्वा च प्रतिगृह्य च ।

	पतत्य् अज्ञानतो विप्रो ज्ञानात् साम्यं तु गच्छति ॥ इति ॥ २१।८ ॥

<details><summary>हरदत्त-प्रस्तावः</summary>

अथ स्त्रियाः पतनहेतुम् आह ।
</details>

<details open><summary>विश्वास-प्रस्तुतिः</summary>

भ्रूणहनि हीनवर्णसेवायां च स्त्री पतति ॥ २१।९ ॥
</details>

<details><summary>मूलम्</summary>

भ्रूणहनि हीनवर्णसेवायां च स्त्री पतति ॥ २१।९ ॥
</details>

भ्रूणहेति भावपरम् । भ्रूणो गर्भः । आत्मापेक्षायां गर्भहत्यायां स्त्री पतति । यो हीनवर्णो ब्राह्मण्याः क्षत्रियादिः क्षत्रियाया वैश्यादिर् वैश्यायाः शूद्रस् तत्सेवायां च स्त्री पतति । चकाराड् ब्रह्महत्यादिषु च । अपर आह – भ्रूणहनं हीनवर्णं च या सेवते न तस्य भार्या भवति सा पतति । चकाराद् ब्रह्महत्यादिषु चेति । भ्रूणग्रहणं पतितोपलक्षणम् ॥ २१।९ ॥

<details open><summary>विश्वास-प्रस्तुतिः</summary>

कौट्साक्ष्यं राजगामि पैशुनं गुरोर्   
अनृताभिशंसनं महापातकसमानि ॥ २१।१० ॥
</details>

<details><summary>मूलम्</summary>

कौट्साक्ष्यं राजगामि पैशुनं गुरोर्   
अनृताभिशंसनं महापातकसमानि ॥ २१।१० ॥
</details>

कूटसाक्षिणो भावः कौटसाक्ष्यं साक्षिणो ऽनृतवचनम् । सतो ऽसतो वा परदोषस्य ख्यापनं पैशुनम् । राजनीति वक्तव्ये राजगामीति वचनं यत्रोक्तं पारम्पर्येणापि राजानं गच्छति तद् अपि वर्ज्यम् इत्य् एवमर्थम् । गुरोः पितुर् आचार्यस्य वानृतेनासत्येन दोषेणभिशंसनं दुष्टताख्यापनं गुरोर् अनृताभिशंसनम् । एतानि [महा]पातकसमानि । साम्यातिदेशे प्रायश्चित्तम् अर्धम् इति स्मार्तो व्यवहारः ॥ २१।१० ॥

<details open><summary>विश्वास-प्रस्तुतिः</summary>

अपङ्क्त्यानां प्राग् दुर्वालाद् गोहन्तृब्रह्मघ-  
	तन्मन्त्रकृदवकीर्णिपतितसावित्रीकेषूपपातकम्  
  ॥ २१।११ ॥
</details>

<details><summary>मूलम्</summary>

अपङ्क्त्यानां प्राग् दुर्वालाद् गोहन्तृब्रह्मघ-  
	तन्मन्त्रकृदवकीर्णिपतितसावित्रीकेषूपपातकम्  
  ॥ २१।११ ॥
</details>

स्तेनादयो गीतशीलान्ता एकपञ्चाशन् न भोजयितव्या इत्य् उक्ताः श्राद्धप्रकरणे ऽपङ्क्त्याः । तेषाम् अपङ्क्त्यानां मध्ये दुर्वालात् प्राग् यावन्तस् त्यक्तात्मपर्यन्ता एकत्रिंशत् तेषु पतितः कूटसाक्षी चान्तर्भूतः । तत्र पतितस्य पतितत्वं कूटसाक्षिणस् तत्साम्यम् उक्तम् । व्यतिरिक्तेषूपपातकं पापम् । नास्तिको ऽपि तेषु पठितः । स च त्रिविधः । यथाहुः पौराणिकाः ।

	नास्तिका त्रिविधा ज्ञेया धर्मज्ञैस् तत्त्वदर्शिभिः ।

	क्रियादुष्टो मनोदुष्टो वाग्दुष्टश् चेति ते त्रयः ॥ इति ।

अत्र वाग्दुष्ट उपपातको ऽभिप्रेतः । इतरयोः पातक एव । गोहन्ता हननं दण्डकाष्ठादिना ताडनम् । ब्रह्म वेदस् तम् अधीतं यः प्रमादाद् अभिहतवान् विस्मृतवान् स ब्रह्मघ्नः । बुद्धिपूर्वे मानवम् ।

	ब्रह्मघ्नत्वं वेदनिन्दा कौटसाक्ष्यं सुहृद्वधः ।

	गर्हितान्नाद्ययोर् जग्धिः सुरापानसमानि षट् ॥ इति ।

तन्मन्त्रकृद् गोहन्तृब्रह्मघनोर् याजनादिकृत् । यो ब्रह्मचारी स्त्रियम् उपेयात् सो ऽवकीर्णी । अस्यापङ्क्त्येषु पठितस्य पुनर्वचनं कृते ऽप्य् अवकीर्णिप्रायश्चित्ते पृथग् उपपातकप्रायश्चित्तम् अपि कर्तव्यम् इत्य् एवमर्थम् । एतच् चापत्योत्पादनपर्यन्तगमने द्रष्टव्यम् । पतितसावित्रिको यथाकानम् अनुपनीतो व्रात्यः । एतेषूपपातकं पापम् इति ॥ २१।११ ॥

<details open><summary>विश्वास-प्रस्तुतिः</summary>

अज्ञानाद् अनध्यापनाद् ऋत्विगाचार्यौ पतनीयसेवायां  
च हेयौ ॥ २१।१२ ॥
</details>

<details><summary>मूलम्</summary>

अज्ञानाद् अनध्यापनाद् ऋत्विगाचार्यौ पतनीयसेवायां  
च हेयौ ॥ २१।१२ ॥
</details>

अज्ञानाद् अनध्यापनाद् इति । यदि (यः) कर्मणि प्रवृत्त ऋत्विङ्मन्त्रान् कर्मपद्धतिं वा न जानाति स च, य आलस्यादिना नाध्यापयत्य् आचार्यस् ताव् उभौ हेयौ त्याज्यौ । इदं पतितेन सह शयनासनादेः सेवायां प्राग् अप्य् अब्दात् परित्यागार्थम् । तर्हि संवत्सरेण पततीति वचनम् अनर्थकम् । न तादृशस् त्यागो ऽत्र विवक्षितः । किं तर्ह्य् ऋत्विगाचार्यान्तरम् उपादेयम् । नौपादाने दोष इति ॥ २१।१२ ॥

<details open><summary>विश्वास-प्रस्तुतिः</summary>

अन्यत्र हानात् पतति ॥ २१।१३ ॥
</details>

<details><summary>मूलम्</summary>

अन्यत्र हानात् पतति ॥ २१।१३ ॥
</details>

अन्यत्राज्ञानाद् अनध्यापनाद् अन्यत्र तयोस् त्यागो न कर्तव्यः । कुर्वन् पतति ॥ २१।१३ ॥

<details open><summary>विश्वास-प्रस्तुतिः</summary>

तस्य च प्रतिग्रहीतेत्य् एके ॥ २१।१४ ॥
</details>

<details><summary>मूलम्</summary>

तस्य च प्रतिग्रहीतेत्य् एके ॥ २१।१४ ॥
</details>

तस्यर्त्विजम् आचार्यम् ईदृशं त्यजतः प्रतिग्रहीता तं यः प्रतिगृह्णाति याज्यत्वेन शिष्यत्वेनर्त्विगाचार्यौ वा सो ऽपि पततीत्य् एके मन्यन्ते । एके ग्रहणाज् ज्ञात्वा प्रतिग्रहे पातित्यं नान्यत्रेति ॥ २१।१४ ॥

<details open><summary>विश्वास-प्रस्तुतिः</summary>

न कर्हिचिन् मातापित्रोर् अवृत्तिः ॥ २१।१५ ॥
</details>

<details><summary>मूलम्</summary>

न कर्हिचिन् मातापित्रोर् अवृत्तिः ॥ २१।१५ ॥
</details>

न कस्यांचिद् अप्य् अवस्थायां मातापित्रोर् अवृत्त्र् अशुश्रूषा कर्तव्या किं तु पतितयोर् अपि तयोर् नमस्कारादिका शुश्रूषा कर्तव्या । तथा च आपस्तम्बः: “माता भूयांसि कर्माण्य् आरम्भते तस्यां शुश्रूषा नित्या पतितायाम् अपि” इति ॥ २१।१५ ॥

<details open><summary>विश्वास-प्रस्तुतिः</summary>

दायं तु न भजेरन् ॥ २१।१६ ॥
</details>

<details><summary>मूलम्</summary>

दायं तु न भजेरन् ॥ २१।१६ ॥
</details>

तदीयं तु धनं तदभावे न भजेरन् पुत्रादयः । राजगामि तद् भवति ॥ २१।१६ ॥

<details open><summary>विश्वास-प्रस्तुतिः</summary>

ब्राह्मणाभिशंसने दोषस् तावान् ॥ २१।१७ ॥
</details>

<details><summary>मूलम्</summary>

ब्राह्मणाभिशंसने दोषस् तावान् ॥ २१।१७ ॥
</details>

यो ब्राह्मणम् अभिशंसति तस्य सन्तं दोषं प्रथमं ख्यापयति तस्य दोषस् तावान् भवति यावान् कर्तुर् इति । यथाह आपस्तम्बः: “दोषं दृष्ट्वा न पूर्वः परेभ्यः पतितस्य समाख्याने स्याद् वर्जयेत् त्व् एनं धर्मेषु” इति ॥ २१।१७ ॥

<details open><summary>विश्वास-प्रस्तुतिः</summary>

द्विर् अनेनसि ॥ २१।१८ ॥
</details>

<details><summary>मूलम्</summary>

द्विर् अनेनसि ॥ २१।१८ ॥
</details>

अनेनसि विषये दोषाभिशंसने द्विर् दोषो ऽस्य भवति । द्विर् द्विगुणः । अत्राभिशंसनमात्रे दोष उक्तः । मानवे तु ।

	पतितं पतितेत्य् उक्त्वा चोरं चोरेति वा पुनः ।

	वचनात् तुलयदोषः स्यान् मिथ्या द्विर् दोषभाग् भवेत् ॥ इति ।

पातित्यचौर्यविषयम् अभिशंसनम् उक्तम् । वसिष्ठस् तु: “ब्राह्मणम् अनृतेनाभिशस्य पतनीयेनोपपतनीयेन वा मासम् अब्भक्षः शुद्धवतीर् अवर्तयेत् पूतो भवति” इति विज्ञायते ॥ २१।१८ ॥

<details open><summary>विश्वास-प्रस्तुतिः</summary>

दुर्बलहिंसायां च विमोचने शक्तश् चेत् ॥ २१।१९ ॥
</details>

<details><summary>मूलम्</summary>

दुर्बलहिंसायां च विमोचने शक्तश् चेत् ॥ २१।१९ ॥
</details>

दुर्बले प्रबलेन हिंस्यमाने यः शक्तः सन् न मोचयति तस्यापि तावान् दोषो यावान् हिंसितुः ॥ २१।१९ ॥

<details open><summary>विश्वास-प्रस्तुतिः</summary>

अभिक्रुद्धावगोरणं ब्राह्मणस्य वर्षशतम्  
अस्वर्ग्यम् ॥ २१।२० ॥
</details>

<details><summary>मूलम्</summary>

अभिक्रुद्धावगोरणं ब्राह्मणस्य वर्षशतम्  
अस्वर्ग्यम् ॥ २१।२० ॥
</details>

यो ऽभिक्रुद्धः सन् ब्राह्मणं प्रहर्तुं हस्तम् आयुधं वावगुरत उद्यम्य कम्पयति तस्य तदवगोरणं वर्षाणां शतम् अस्वर्ग्यं भवति स्वर्गप्राप्तिं निरुणद्धि । तन्निमित्तानि सुकृतानि हन्तीत्य् अर्थः । अस्वर्ग्यम् इति नरकपातो वा लक्ष्यते । सजातीयविषयम् इदम् । विजातीयविषये तु –

	द्विगुणं त्रिगुणं चैव चतुर्गुणम् अथापि च ।

	क्षत्त्रविट्शूद्रजातीनां ब्राःमणस्य वधे स्मृतम् ॥ इति ।

अनेनैव न्यायेन ब्राह्मणेनावगोरणे कृते त्रिपाद्यं द्विपाद्यं पाद्यं पादश् चेति क्षत्रियादिषु द्रष्टव्यम् । एवम् अन्यत्रापि प्रतिलोमानुलोमभेदेनाधरोत्तरभावे तारतम्यं कल्प्यम् ॥ २१।२० ॥

<details open><summary>विश्वास-प्रस्तुतिः</summary>

निघाते सहस्रम् ॥ २१।२१ ॥
</details>

<details><summary>मूलम्</summary>

निघाते सहस्रम् ॥ २१।२१ ॥
</details>

यः स्वर्णेन हन्ति तस्य वर्षसहस्रम् अस्वर्ग्यम् । उपसमस्तं वर्षपदम् अपेक्षते

॥ २१।२१ ॥

<details open><summary>विश्वास-प्रस्तुतिः</summary>

लोहितदर्शने यावतस् तत् प्रस्कन्द्य पांसून्   
संगृह्णीयात् [संगृह्णीयत्] ॥ २१।२२ ॥
</details>

<details><summary>मूलम्</summary>

लोहितदर्शने यावतस् तत् प्रस्कन्द्य पांसून्   
संगृह्णीयात् [संगृह्णीयत्] ॥ २१।२२ ॥
</details>

यदि तेन निघातेन लोहितम् उत्पादयेत् ततस् तल् लोहितं प्रस्कन्द्य निःसृत्य यावतः पांसून् संगृह्णीयात् पिण्डान् कुर्यात् तावन्ति वर्षाणि तद् अस्वर्ग्यं भवति । तस्माद् ब्राह्मणाय नावगुरेत न निहन्यान् न लोहितं कुर्याद् इति गम्यमानत्वाद् अनुक्तम् । [अभ्यासो ऽध्यायसमाप्त्यर्थः] ॥ २१।२२ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने एकविंशो ऽध्यायः**

## 
**अथ द्वाविंशो ऽध्यायः**

एवं प्रायश्चित्तनिमित्तान्य् उक्तानि । अथ प्रायश्चित्तान्य् उच्यन्ते ।

<details open><summary>विश्वास-प्रस्तुतिः</summary>

प्रायश्चित्तम् ॥ २२।१ ॥
</details>

<details><summary>मूलम्</summary>

प्रायश्चित्तम् ॥ २२।१ ॥
</details>

अधिकारो ऽयम् । निश्चित्य तपसो ऽनुष्ठानं प्रायश्चित्तम् । तथा च अङ्गिराः ।

	प्रायो नाम तपः प्रोक्तं चित्तं निश्चय उच्यते ।

	तपोनिश्चयसंयोगात् प्रायश्चित्तम् इति स्मृतम् ॥ इति ॥ २२।१ ॥

<details open><summary>विश्वास-प्रस्तुतिः</summary>

अग्नौ सक्तिर् ब्रह्मघ्नस् त्रिर् अवच्छातस्य ॥ २२।२ ॥
</details>

<details><summary>मूलम्</summary>

अग्नौ सक्तिर् ब्रह्मघ्नस् त्रिर् अवच्छातस्य ॥ २२।२ ॥
</details>

सक्तिः सङ्गः पतनम् । अवच्छातो ऽवशीर्णो भक्तत्यागेन कृशीभूतः । ब्रह्महा भक्तत्यागेन कृशो भूत्वाग्नौ त्रिः पतेद् उत्थायोत्थाय । इदम् अस्य प्रायश्चित्तम् । अत्र मानवो विशेषः ।

	प्रास्येद् आत्मानम् अग्नौ वा समिद्धे त्रिर् अवाक्शिराः ॥ इति ।

काठकश्रुतिः: “अनशनकर्शितो ऽग्निम् आरोहेत्” इति । नेदं मरणान्तिकं त्रिर् इति नियमात् । त्रिः पतने जीवन्न् अप् शूध्यतीति ॥ २२।२ ॥

<details open><summary>विश्वास-प्रस्तुतिः</summary>

लक्ष्यं वा स्याज् जन्ये शस्त्रभृताम् ॥ २१।३ ॥
</details>

<details><summary>मूलम्</summary>

लक्ष्यं वा स्याज् जन्ये शस्त्रभृताम् ॥ २१।३ ॥
</details>

जन्यं युद्धम् । शस्त्रभृत इष्वासाः । लक्ष्यम् इति वचनाद् युद्ध इष्वासानाम् इषून् अस्यतां लक्ष्यं भूत्वा तिष्ठेत् । तैर् विद्धो जीवन् मृतो वा शुध्यति । याज्ञवल्क्यः ।

	संग्रामे वा हतो लक्ष्यभूतः शुद्धिम् अवाप्नुयात् ।

	मृतकल्पः प्रहारार्तो जीवन्न् अपि विशुध्यति ॥ इति ॥ २१।३ ॥

<details open><summary>विश्वास-प्रस्तुतिः</summary>

खट्वाङ्गकपालपाणिर् वा द्वादश संवत्सरान्  
	ब्रह्मचारी भैक्षाय ग्रामं प्रविशेत्   
  कर्माचक्षाणः ॥ २२।४ ॥
</details>

<details><summary>मूलम्</summary>

खट्वाङ्गकपालपाणिर् वा द्वादश संवत्सरान्  
	ब्रह्मचारी भैक्षाय ग्रामं प्रविशेत्   
  कर्माचक्षाणः ॥ २२।४ ॥
</details>

खट्वाङ्गं पाशुपतानां प्रसिद्धम् । कपालं स्वव्यापादितस्य ब्राह्मणस्य शिरः कपालम् । ते पाण्योर् यस्य स खट्वाङ्गकपालपाणिः । खट्वाङ्गं दक्षिणे पाणौ कपालं सव्ये भिक्षार्थं पानीयपानार्थं भोजनार्थं च । तथा आपस्तम्बः: “पुरुषशिरः प्रतिपानार्थम् आदाय खट्वाङ्गं दण्डार्थम्” इति । मनुस् तु “कृत्वा शवशिरोध्वजम्” इति । तस्मिन् पक्षे खट्वाङ्गस्याग्रे ध्वजः । तन्मूले शवशिरः । भिक्षाचरणं तु लोहितेन खण्डशरावेण आपस्तम्बीयदर्शनात् । एवंभूतो भैक्षाय ग्रामं प्रविशेत् । एतावान् अस्य ग्रामे प्रवेशो ऽन्यद्दारण्ये । भैक्षं च कर्माचक्षाणश् चरेत् ।

	वेश्मनो द्वानि तिष्ठामि भिक्षार्थी ब्रह्मघातकः ।

इति पराशरः । द्वादश संवत्सरान् एवं चरन् ब्रह्मचारी भवेत् । स्त्रीषु न प्रसजेत् । “भिक्षाचरणे सप्तागाराण्य् असंकल्पितानि” इत्य् आपस्तम्बः । संवर्तस् तु ।

	भिक्षायै प्रविशेद् ग्रामं वन्यैर् यदि न जीवति । इति ।

“एककालाहारः” इति वसिष्ठः ॥ २२।४ ॥

<details open><summary>विश्वास-प्रस्तुतिः</summary>

पथो ऽपक्रामेत् संदर्शनाद् आर्यस्य ॥ २२।५ ॥
</details>

<details><summary>मूलम्</summary>

पथो ऽपक्रामेत् संदर्शनाद् आर्यस्य ॥ २२।५ ॥
</details>

आर्यस् त्रैवर्णिकस् तस्मिन् दृष्टे पथो ऽपक्रामेद् अपयायात् । अत्र व्याघ्रः ।

	चाण्डालं पतितं दृष्ट्वा दूरतः परिवर्जयेत् ।

	गोवालव्यजनाद् अर्वाक् सचैलं स्नानम् आचरेत् ॥ इति ।

शूद्रो ऽपि स्पर्शं वर्जयेत् । यथाह लौगाक्षिः ।

	महापातकिसंस्पर्शे वर्णानां स्नानम् उच्यते ।

	अस्नात्वा भोजने चैव सप्तरात्रं समाविशेत् ॥

	त्रिरात्रं स्याद् अमत्या चेच् छङ्खपुष्पीशृतं पयः ।

	एवम् आर्तविचण्डालशवानाम् अपि कीर्तयेत् ॥ इति ॥ २२।५ ॥

<details open><summary>विश्वास-प्रस्तुतिः</summary>

स्थानासनाभ्यां विहरन् सवनेषूदकोपस्पर्शी  
शुध्येत् ॥ २२।६ ॥
</details>

<details><summary>मूलम्</summary>

स्थानासनाभ्यां विहरन् सवनेषूदकोपस्पर्शी  
शुध्येत् ॥ २२।६ ॥
</details>

तिष्ठेद् अहनि रात्राव् आसीत यथाशक्ति प्रातर् मधन्दिने सायम् इति स्वनेषु त्रिसंध्यम् उदकोपस्पर्शी स्यात् स्नायात् । एवं द्वादश् वर्षाणि चरन्न् अन्ते शुध्येत् । स्नानविधानाद् एव तदन्तर्भूतमन्त्रादिप्राप्तिर् इति गम्यते । शुचिना कर्तव्यम् इति च सर्वकर्मसाधारण्यम् । अतः संध्योपासनम् अप्य् अस्य भवति,

	संध्याहीनो ऽशुचिर् नित्यम् अनर्हः सर्वकर्मसु ।

	यत् किंचित् कुरुते कर्म न तस्य फलभाग् भवेत् ॥

इति दक्षस्मरणात् । द्विजातिकर्म्भ्यो हानिः पतनम् इत्य् अनेन तु प्रायश्चित्तव्रतचर्यानङ्गभूतानां कर्मणां हानिर् न सर्वेषाम् । अत्र च यस्य द्वे ब्रह्महत्ये, स चतुर्विंशतिवर्षाणि व्रतं चरेत् । यस्य तिस्रः, स षट्त्रिंशतं न पुनर् देहकालकर्त्रैक्यात् प्रायश्चित्तस्य तन्त्रता । यस्य चतस्रो, न तस्येह लोके निष्कृतिः । एतद् एव व्रतम् ओत्तमाद् उच्छ्वासाच् चरेत् । तथा च मनुः ।

	विधेः प्राथमिकाद् अस्माद् द्वितीये द्विगुणं चरेत् ।

	तृतीये त्रिगुणं प्रोक्तं चतुर्थे नास्ति निष्कृतिः ॥ इति ।

याज्ञवल्क्यः ।

	द्विगुणं सवनस्थे तु ब्राह्मणे व्रतम् आदिशेत् ॥ इति ॥ २२।६ ॥

<details open><summary>विश्वास-प्रस्तुतिः</summary>

प्राणलाभे वा तन्निमित्ते ब्राह्मणस्य ॥ २२।७ ॥
</details>

<details><summary>मूलम्</summary>

प्राणलाभे वा तन्निमित्ते ब्राह्मणस्य ॥ २२।७ ॥
</details>

यदि चोरव्याघ्रादिभिः प्रमाप्यमाणस्य ब्राह्मणस्य तन्निमित्तः प्राणलाभो भवति तदा शुध्येत् । एकस्य छिन्नाः प्राणाः अपरस्य दत्ताः को न्व् अत्र विशेषः । अनेनैव न्यायेन सर्वेषाम् एव हनने तज्जातीयस्य तद्धेतुके प्राणलाभे शुद्धिर् द्रष्टव्या ॥ २२।७ ॥

<details open><summary>विश्वास-प्रस्तुतिः</summary>

द्रव्यापचये त्र्यवरं प्रतिराद्धः ॥ २२।८ ॥
</details>

<details><summary>मूलम्</summary>

द्रव्यापचये त्र्यवरं प्रतिराद्धः ॥ २२।८ ॥
</details>

ब्राह्मणस्येति वर्तते । ब्राह्मणस्य द्रव्ये चोरादिभिर् अपचीयमाने ऽपह्रियमाणे तस्य प्रत्यानयनाय चोरादिसमीपं गतस् तैः शस्त्रादिभिः क्षतो वर्जि(तो ऽवर्जि)तः सकृत्, पुनः पुनश् चैवं त्रिवारान् न्यानं (त्रिवारन्यूनं) प्रतिराद्धो ऽभियुक्तः सन्न् अप्रत्यानीते ऽपि द्रव्ये शुध्येत् । प्रत्यानीते तु सकृत् प्रयोगे ऽपि शुध्येत् ।

	त्र्यवरं प्रतिराद्धो वा सर्वस्वम् अवजित्य च ।

इति मनुः । अनेनैव न्यायेन स्वद्रव्यप्रदानेनापि शुद्धिर् ज्ञेया । तथा च मनुः ।

	सर्वस्वं वा वेदविदे ब्राह्मणायोपपादयेत् ।

	धनं वा जीवनायालं गृहं वा सपरिच्छदम् ॥ इति ॥ २२।८ ॥

याज्ञवल्क्यस् तु ।

	पात्रे धनं वा पर्याप्तं दत्वा शुद्धिम् अवाप्नुयात् ।

	आदातुश् च विशुद्ध्यर्थम् इष्टिर् वैश्वानरी स्मृता ॥ इति ॥

<details open><summary>विश्वास-प्रस्तुतिः</summary>

अश्वमेधावभृथे वा ॥ २२।९ ॥
</details>

<details><summary>मूलम्</summary>

अश्वमेधावभृथे वा ॥ २२।९ ॥
</details>

स्नात्वेति शेषः । परकीयस्याश्वमेधस्यावभृते स्वयं स्नात्वा वा शुध्येत् । प्राणलाभ इत्यादिसूत्रेषु वाशब्दो विकल्पार्थः । अत्र मानवो विशेषः ।

	शिष्ट्वा वा भूमिदेवानां नरदेवसमागमे ।

	स्वम् एनो ऽवभृते स्नात्वा हयमेधे विमुच्यते ॥

भूमिदेवा ब्राह्मणा ऋत्विजः । नरदेवो राजा यजमानः । तेषां समवाये स्वम् एनः शिष्ट्वा विख्याप्य ॥ २२।९ ॥

<details open><summary>विश्वास-प्रस्तुतिः</summary>

अन्ययज्ञे ऽप्य् अग्निष्टुदन्तश् चेत् ॥ २२।१० ॥
</details>

<details><summary>मूलम्</summary>

अन्ययज्ञे ऽप्य् अग्निष्टुदन्तश् चेत् ॥ २२।१० ॥
</details>

अश्वमेधाद् अन्ययज्ञे ऽप्य् अवभृते स्नात्वा शुध्येत् । किम् अविशेषेण । न । तस्य चेद् अन्तर् मध्ये ऽग्निष्टुन्नामैकाहो भवति । पञ्चदशरात्रादेर् ग्रहणम् । अपर आह – अग्निष्टुदन्तो ऽग्निष्टुत्समाप्तिको भवतीति । अत्र पक्षे सर्वमेधादेर् ग्रहणम् । अत्र च शुध्येद् इति द्वादशवार्षिकम् उपसंहृत्य विधानाद् वाग्रहणाच् च सर्वाण्य् एतानि स्वतन्त्राणि वैकल्पिकानि प्रयोजकानि प्रयोजकादिविषयाणि वा द्रष्टव्यानि । अन्ये तु द्वादशवार्षिकप्रवृत्तस्येत्य् आहुः । तथा च शङ्खो “द्वादशे वर्षे शुद्धिम् आप्नोति” इत्य् अभिधायाह: “अन्तराले वा ब्राह्मणं मोचयित्वा गवां वा द्वादशानां परित्राणात्” इति । वाशब्दस् तु परस्परापेक्षया विकल्पार्थः

॥ २२।१० ॥

<details open><summary>विश्वास-प्रस्तुतिः</summary>

सृष्टश् चेद् ब्राह्मणवधे ऽहत्वापि ॥ २२।११ ॥
</details>

<details><summary>मूलम्</summary>

सृष्टश् चेद् ब्राह्मणवधे ऽहत्वापि ॥ २२।११ ॥
</details>

सर्ग उत्साहो निश्चयश् च । तद्वान् सृष्टः । यदि ब्राह्मणवधे सृष्टो भवति केनचिद् दैवाद् वानिवारितः सो ऽहत्वापि ब्रह्महा भवति । अतस् तस्याप्य् अनन्तरोक्तेषु प्रायश्चित्तेषु यल् लघु तद् भवति ॥ २२।११ ॥

<details open><summary>विश्वास-प्रस्तुतिः</summary>

आत्रेय्याश् चैवम् ॥ २२।१२ ॥
</details>

<details><summary>मूलम्</summary>

आत्रेय्याश् चैवम् ॥ २२।१२ ॥
</details>

“ऋतुस्नाताम् आत्रेयीम् आहुः । तत्र यद् अपत्यं भवति” इति वसिष्ठः । तस्याम् अपि ब्राह्मण्यां हतायाम् एवं ब्रह्महा भवतीति तदीयम् एव प्रायश्चित्तम् इति । क्षत्रियाद्यात्रेयीवधे तत्तत्पुरुषवधनिमित्तं प्रायश्चित्तम् । अन्ये त्व् अग्त्रिगोत्राम् आत्रेयीम् आहुः ॥ २२।१२ ॥

<details open><summary>विश्वास-प्रस्तुतिः</summary>

गर्भे चाविज्ञाते ॥ २२।१३ ॥
</details>

<details><summary>मूलम्</summary>

गर्भे चाविज्ञाते ॥ २२।१३ ॥
</details>

ब्राह्मणस्य गर्भे स्त्रीपुंनपुंसकत्वेनाविज्ञाते ब्राह्मण्यामाहित् औषधादिना हते ब्रह्महत्याप्रायश्चित्तम् । विज्ञाते तु यथलिङ्गम् । क्षत्रियादिगर्भे ऽपि तदनुगुणम् । राजन्यवैश्ययोर् अपि सवनं गतयोर् वध एतद् एव । यथाह मनुः ।

	हत्वा गर्भम् अविज्ञातम् एतद् एव व्रतं चरेत् ।

	राजन्यवैश्यबीजानां चात्रेयीम् अपि च स्त्रियम् ॥ इति ।

अत्र पराशरः ।

	चातुर्विद्योपपन्नस् तु विधिवद् ब्रह्मघातके ।

	समुद्रसेतुगमनं प्रायश्चित्तं विनिर्दिशेत् ॥

	सेतुबन्धपथे भिक्षां चातुर्वर्ण्यात् समाहरेत् ।

	वर्जयित्वा विकर्मस्थांश् छत्रोपानहवर्जितः ॥

	अहं दुष्कृतकर्मा वै महापातककारकः ।

	वेश्मनो द्वानि तिष्ठामि भिक्षार्थी ब्रह्मघातकः ॥

	गोकुलेषु च गोष्ठेषु ग्रामेषु नगरेषु च ।

	तपोवनेषु तीर्थेषु नदीप्रस्रवणेषु च ॥

	एतेषु ख्यापयेद् एनः पुण्यं गत्वा तु सागरम् ।

	ब्रह्महा विप्रमुच्येत स्नात्वा तस्मिन् महोदधौ ॥

	ततः पूतो गृहं प्राप्य कृत्वा ब्राह्मणभोजनम् ।

	गवां चापि शतं दत्वा चातुर्वैद्याय दक्षिणाम् ॥

	एवं विशुद्धिम् आप्नोति चातुर्वर्ण्यानुमोदितः ॥ इति ।

अत्र सुमन्तुः: “ब्रह्महा संवत्सरं कृच्छ्रं चरेद् अधःशायी त्रिषवणी कर्मावेदको भिक्षाहारो दिव्यनदीपुलिनसंगमाश्रमगोष्ठपर्वतप्रस्रवणतपोवनविहारी स्यान् न वीरासनी । संवत्सरे पूर्णे हिरण्यमणिगोधान्यतिलभूमिसर्पींषि ब्राह्मणेभ्यो दद्यात् पूतो भवति” इति । अत्र वर्णविशेष आश्रमविशेषे च अङ्गिराः ।

	पर्षद् या ब्राह्मणानां तु सा राज्ञां द्विगुणा मता ।

	वैश्यानां त्रिगुणा प्रोक्ता पर्षद्वच् च व्रतं स्मृतम् ॥

	गृहस्थोकानि पापानि कुर्वन्त्य् आश्रमिणो यदि ।

	शौचवच् छोदनं कुर्याद् अर्गाग् ब्रह्मनिदर्शनात् ॥ इति 

	एतच् छौचं गृहस्थानां द्विगुणं ब्रह्मचारिणाम् ।

	त्रिगुणं स्याद् वनस्थानां यतीनां च चतुर्गुणम् ॥ इति ।

अत्र भार्गवः ।

	अशीतिर् यस्य वर्षाणि बालो वाप्य् ऊनष्ōडशः ।

	प्रायश्चित्तार्थम् अर्हन्ति स्त्रियो व्याधित एव वा ॥ इति ।

हारीतः ।

	प्रायश्चित्ते प्रवृत्तस् तु मध्ये यदि विपद्यते ।

	शुद्धस् तद् अहर् एवासाव् इह लोके परत्र च ॥ इति च ॥ २२।१३ ॥

उक्तं ब्राह्मणवधे प्रायश्चित्तम् । अथ राजन्यवधे _।

<details open><summary>विश्वास-प्रस्तुतिः</summary>

राजन्यवधे षड्वार्षिकं प्राकृतं ब्रह्मचर्यम्  
र्षभैकसहस्राश् च गा दद्यात् ॥ २२।१४ ॥
</details>

<details><summary>मूलम्</summary>

राजन्यवधे षड्वार्षिकं प्राकृतं ब्रह्मचर्यम्  
र्षभैकसहस्राश् च गा दद्यात् ॥ २२।१४ ॥
</details>

राजन्यवधे कृते ब्राह्मणवधे यद् उक्तं ब्रह्मचर्यं तत् षड्वार्षिकं कर्तव्यम् । तद् अपि प्राकृतं स्वाभाविकं खट्वाङ्गादिरहितं ब्रह्महत्याप्रायश्चित्तं षड् वर्षानि कुर्यात् । एकाधिकं सहस्रम् ऋषभ एकसहस्रां यासां ता ऋषभैकसहस्रा गा दद्यात् । अत्र उशना: “राजन्यवधे षड्वार्षिकं ब्रह्मव्रतं तस्यान्त ऋषभैकसहस्रगोदानं च” इति । इदम् अभिषिक्तस्य श्रोत्रियस्य व्रतवतो बुद्धिपूर्ववधे । तस्यैवाश्रोत्रियस्य व्रतहीनस्य वधे केवलं गोदानम् । उभयहीनस्यानभिषिक्तस्य वधे केवलं षड्वार्षिकम् । अनभिषिक्तस्य तूभयवतो वासिष्ठम्: “ब्राह्मणो राजन्यं हत्वाष्टौ वर्षाणि व्रतं चरेत्” इति । एतेषाम् एवाबुद्धिपूर्वे ऽर्धं कल्प्यम् । जातिमात्रवधे,

	स्त्रीशूद्रविट्क्षत्रवधो नाश्तिक्यं चोपपातकम् ।

इत्य् उक्त्वा,

	एतद् एव व्रतं कुर्युर् उपपातकिनो द्विजाः ।

	अवकीर्णिवर्जं शुद्ध्यर्थं चान्द्रायणम् अथापि वा ॥

इति मनुनोक्तं द्रष्टव्यम् । किंचिद्गुणवतो वधे ऽग्न्युत्सादिनिराकृत्युपपातकेषु चैवम् इति वक्ष्यमाणं सांवत्सरिकं प्राकृतं ब्रह्मचर्यम् । एवम् उत्तरत्रापि द्रष्टव्यम् । सर्वत्राबुद्धिपूर्वे ऽर्धं बुद्धिपूर्वे कृत्स्नम् इति ॥ २२।१४ ॥

<details><summary>हरदत्त-प्रस्तावः</summary>

अथ वैश्यवधे ।
</details>

<details open><summary>विश्वास-प्रस्तुतिः</summary>

वैश्ये तु त्रैवार्षिकम् ऋषभैकशताश् च गा   
दद्यात् ॥ २२।१५ ॥
</details>

<details><summary>मूलम्</summary>

वैश्ये तु त्रैवार्षिकम् ऋषभैकशताश् च गा   
दद्यात् ॥ २२।१५ ॥
</details>

इदम् अत्यन्तगुणवतो बुद्धिपूर्ववधे । एतेन परं व्याख्यातम् ॥ २२।१५ ॥

<details open><summary>विश्वास-प्रस्तुतिः</summary>

शूद्रे संवत्सरम् ऋषभैकादशाश् च गा  
दद्यात् ॥ २२।१६ ॥
</details>

<details><summary>मूलम्</summary>

शूद्रे संवत्सरम् ऋषभैकादशाश् च गा  
दद्यात् ॥ २२।१६ ॥
</details>

इदम् अप्य् अत्यन्तगुणवद्विषयम् । अत्यन्तनिर्गुणस्य शूद्रस्य वध औशनसम्: “शूद्रं हत्वा तप्तकृच्छ्रम्” इति । अथानुलोमविषये व्याघ्रः ।

	सर्वेषाम् अनुलोमानां तन्मात्रहनने तु यत् ।

	तद् एव निर्दिशेद् विद्वान् स्त्रीणाम् अर्घं तथैव च ॥

	आत्रेयीहनने ब्रूयाद् यद् भर्तुर् उपदिश्यते ।

	गर्भे चैव तथा ज्ञाते व्याघ्रस्य वचनं यथा ॥ इति ।

प्रतिलोमवधे लौगाक्षिः ।

	हनने प्रतिलोमानां शूद्रजानां कथं भवेत् ।

	ज्ञानपूर्वे पराकः स्याद् अज्ञाने त्व् ऐन्दवं स्मृतम् ॥

	इतरेषां चतुर्भागं पितुर् उक्तं मनीषिभिः ॥ इति ॥ २२।१६ ॥

<details open><summary>विश्वास-प्रस्तुतिः</summary>

अनात्रेय्यां चैवम् ॥ २२।१७ ॥
</details>

<details><summary>मूलम्</summary>

अनात्रेय्यां चैवम् ॥ २२।१७ ॥
</details>

आत्रेयीव्यतिरिक्ताया वधे चैवं शूद्रे संवत्सरम् ऋषभैकादशाश् च गा दद्याद् इति । इदं ब्राह्मण्याश् चारित्रवत्याः कुटुम्बिन्या बुद्धिपूर्ववधे । याज्ञवल्क्यश् च ।

	अप्रदुष्टां स्त्रियं हत्वा शूद्रहत्याव्रतं चरेत् ॥ इति ।

	षण्मा[सा]ञ् शूद्रहाप्य् एतद् धेनुर् दद्याद् दशाथ वा ॥ इति ।

	दुर्वृत्ता ब्रह्मविट्क्षत्रशूद्रयोषाः प्रमाप्य तु ।

	दृतिं धनुर् बस्तम् अविं क्रमाद् दद्याद् विशुद्धये ॥ इति ।

यत् तु हारीतेनोक्तम्: “षड्वर्षाणि राजन्ये प्राकृतं ब्रह्मचर्यम् । वैश्ये त्रीणि । सार्धम् अब्दं शूद्र, क्षत्रियवद् ब्राह्मणेषु, वैश्यवत् क्षत्रियायाम्, शूद्रवैश्यायाम्, शूद्रां हत्वा नव मासान्” इति तद् अत्यन्तोत्कृष्टाचार्यादिविषयम् ॥ २२।१७ ॥

<details open><summary>विश्वास-प्रस्तुतिः</summary>

गां च वैश्यवत् ॥ २२।१८ ॥
</details>

<details><summary>मूलम्</summary>

गां च वैश्यवत् ॥ २२।१८ ॥
</details>

गां च हत्वा वैश्यवधे यत् प्रायश्चित्तं “वैश्यवधे त्रैवाषिकम् ऋषभैकशताश् च गा दद्यात्” इति तच् चरेत् । इदं वृत्तस्वाध्यायवतो दुर्गतस्य बहुकुटुम्बस्य या गौर् बहुक्षीरा तरुणी तस्या बुद्धिर् पूर्ववधे । तादृशा एकफलाया गर्भिण्याः कर्माङ्गभूताया वधे याम्यम् ।

	गोसहस्रं शतं वापि दद्यात् सुचरितव्रतः ।

	अविद्यमाने सर्वस्वं वेदविद्भ्यो निवेदयेत् ॥ इति ।

द्वैमासिकं व्रतम् अत्र प्रकृतम् । अत्रैव बुद्धिपूर्वे कात्यायनीयं गोदानरहितं त्रैवार्षिकम् ।

	गोघ्नस् तच्चर्मसंवीतो वसेद् गोष्ठे ऽथ वा पुनः ।

	गाश् चानुगच्छेत् सततं मौञ्जीचीराजिनादिभिः ॥

	वर्षशीतपक्लशवचिह्निपङ्कभयार्दितः ।

	मोक्षयेत् सर्वयत्नेन पूयते वत्सरैस् त्रिभिः ॥ इति ।

वसिष्ठः: “गां चेद् धन्यात् तस्याश् चर्मणार्द्रेण परिवेष्टितः षण्मासान् कृच्छ्रं तप्तकृच्छ्रं वा तिष्ठेद् ऋषभवेहतौ च दद्याताम्” इति । वेहद् वृष्भोपहता गौः । दद्याताम् इति कर्मणि कर्तृप्रत्ययः । याज्ञावल्क्यः ।

	पञ्चगव्यं पिबन् गोघ्नो मासम् आसीत संयतः ।

	गोष्ठेशयो गोनुगामी गोप्रदानेन शुध्यति ॥

	कृच्छ्रं चैवातिकृच्छ्रं च चरेद् वापि समाहितः ।

	दद्यात् त्रिरात्रं चोपोष्य वृषभैकादशास् तु गाः ॥ इति ।

जाबालः ।

	प्राजापत्यं चरेन् मासं गोहन्ता चेद् अकामतः ।

	गोहितो गोनुगामी स्याद् गोप्रदानेन शुध्यति ॥ इति ।

विष्णुः ।

	गोघ्नस्य पञ्चगव्येन मासम् एकं पलत्रयम् ।

	प्रत्यहं स्यात् पराको वा चान्द्रायणम् अथापि वा ॥ इति ।

काश्यपः: “गां हत्वा तच्चर्मणा परिवृतो मासं गोष्ठेशयस् त्रिषवणस्नायी नित्यं पञ्चगव्याहारः” इति । शातातपः: “मासं पञ्चगव्याहारः” इति । शङ्ख-प्रचेतसौ: “गोघ्नः पञ्चगव्याहारः । पञ्चविंशतिरात्रम् उपवसेत् सशिखं वपनं कृत्वा गोचर्मणा परिवृतो गाश् चानुगच्छेद् गोष्ठेशयो गां च दद्यात्” इति । पैठीनसिः: “गोघ्नो मासं यवागूं प्रसृततण्डुलशृतां भुञ्जानो गोभ्यः प्रियं कुर्वञ् शुध्यति” इति । मनुः ।

	उपपातकसंयुक्तो गोघ्नो भुञ्जीत यावकम् ।

	कृतवापो वसेद् गोष्ठे चर्मणार्द्रेण संवृतः ॥

	चतुर्थकालम् अश्नीयाद् अक्षारलवणं मितम् ।

	गोमूत्रेणाचरेत् स्नानं द्वौ मासौ नियतेन्द्रियः ॥

इत्य् आरभ्य,

	अनेन विधिना यस् तु गोघ्नो गा अनुगच्छति ।

	स गोहत्याकृतं पापं त्रिभिर् मासैर् व्यपोहति ॥

	ऋषभैकादशा गाश् च दद्यात् सुचरितव्रतम् ॥ इति ।

सुमन्तुअः: “गोघ्नस्य गोप्रदानं गोष्ठे शयनं द्वादशरात्रं पञ्चगव्यप्राशनं गवाम् अनुगमनं च” इति । संवर्तः ।

	सक्तुयावकभैक्षाशी पयो दधि घृतं शकृत् ।

	एतानि क्रमशो ऽश्नीयान् मासार्धं सुसमाहितः ॥

	ब्राह्मणान् भोजयित्वा तु गां दद्याद् आत्मशुद्धये ॥ इति ।

बृहस्पतिः: “द्वादशरात्रं पञ्चगव्याहारः” इति । एतेषां बुद्धिपूर्वाबुद्धिपूर्वभेदेन ब्राह्मणादिपरिग्रहेण यथार्हं विषयविभाग् ऊहितव्यः । षट्त्रिंअण्मते विशेषः ।

	पाद उत्पन्नमात्रे तु द्वौ पादौ दृढतां गते ।

	पादोनं व्रतम् आदिष्टं हत्वा गर्भम् अचेतनम् ॥

	अङ्गप्रत्यङ्गसंपूर्णे गर्भे चेतःसमन्विते ।

	द्विगुणं गोव्रतं कुर्याद् एषा गोघ्नस्य निष्कृतिः ॥

बृहत्प्रचेताः ।

	एकवर्षे हते वत्से कृच्छ्रपादो विधीयते ।

	अबुद्धिपूर्वे पुंसः स्याद् द्विपादस् तु द्विहायने ॥

	त्रिहायने त्रिपादं स्यात् प्राजापत्यम् अतः परम् ॥ इति ।

स्मृत्यन्तरम् ।

	अतिवृद्धाम् अतिकृशाम् अतिभालां च रोगिणीम् ।

	हत्वा पूर्वविधानेन चरेद् अर्धव्रतं द्विजः ॥

	ब्राह्मणान् भोजयेच् छक्त्या दद्याद् धेमतिलांस् तथा ॥ इति ।

संवर्त-आपस्तम्बौ ।

	एका चेद् बहुभिः कैश्चिद् दैवाद् द्व्यापादिता क्वचित् ।

	पादं पादं तु हत्यायाश् चरेयुस् ते पृथक् पृथक् ॥

	व्यापन्नानां बहूनां तु रोधने बन्धने ऽपि वा ।

	भिषङ् मिथ्योपचारे च द्विगुणं गोव्रतं चरेत् ॥ इति ।

बहूनाम् अपि व्यापादने द्वितुणम् एव वचनबलात् । न तु प्रतिनिमित्तं <u>नौम</u>त्तिकावृत्तिः ।

व्यासः ।

	औषधं लवणं चैव पुण्यार्थम् अपि भोजनम् ।

	अतिरिक्तं न दातव्यं काले स्वल्पं तु दापयेत् ॥

	अतिरिक्ते विपत्तिश् चेत् कृच्छ्रपादो विधियते ॥ इति ।

आपस्तम्बः ।

	पाषाणैर् लगुडैर् वापि शस्त्रैर् वान्येन वा बलात् ।

	निघातयन्ति ये गास् तु तस्मिन् कुर्युर् व्रतं हि ते ॥

	पादम् एकं चरेद् रोधे द्वौ पादौ बन्धने चरेत् ।

	योजने पादहीनं स्याच् चरेत् सर्वं निपातने ॥ इति ।

वसिष्ठः ।

	न नालिकेरेण न शाणवालैर् न चापि मौञ्जेन न वर्ध्रशृङ्खलैः ।

	एतैस् तु गावो न निबन्धनीया बद्ध्वानुतिष्ठेत् परशुं प्रगृह्य ॥ इति ॥ २२।१८ ॥

<details open><summary>विश्वास-प्रस्तुतिः</summary>

मण्डूकनकुलकाकबिम्बदहरमूषकश्वहिंसासु   
च ॥ २२।१९ ॥
</details>

<details><summary>मूलम्</summary>

मण्डूकनकुलकाकबिम्बदहरमूषकश्वहिंसासु   
च ॥ २२।१९ ॥
</details>

बिम्बः कामरूपी कृकलासः । दहरः स्वल्पकायो मूषकः । छुच्छुन्दरीत्य् एके । अन्ये प्रसिद्धाः । एतेषां समुदितानां वधे वैश्यवत् प्रायश्चित्तम् । इदं बुद्धिपूर्वाभ्यासविषयम् । अन्यत्र आपस्तम्बीयम्: “वायसबकबलाकबर्हिणचक्रवाक-हंसभासमण्डूकनकुलसैरिकाश्वहिंसायां शूद्रवत् प्रायश्चित्तम्” इति । मनुर् अपि ।

	मार्जारनकुलौ हत्वा चाषमण्डूकम् एव च ।

	श्वगोधोलूककाकांश् च शूद्रहत्याव्रतं चरेत् ॥ इति ।

प्रत्येकं वधे तु बुद्धिपूर्वे ।

	मार्जारगोधानकुलमण्डूकश्वपतत्रिणः ।

	हत्वा त्र्यहं पिबेत् क्षीरं कृच्छ्रं वा पादिकं चरेत् ॥

इति याज्ञवल्क्योक्तं द्रष्टव्यम् । बुद्धिपूर्वे मानवम् ।

	पयः पिबेत् त्रिरात्रं वा योजनं वाध्वनो व्रजेत् ॥ इति ॥ २२।१९ ॥

<details open><summary>विश्वास-प्रस्तुतिः</summary>

अथन्वतां सहस्रं हत्वा ॥ २२।२० ॥
</details>

<details><summary>मूलम्</summary>

अथन्वतां सहस्रं हत्वा ॥ २२।२० ॥
</details>

अस्थिमतां कृकलासादीनां सहस्रं हत्वा वैश्यवत् प्रायश्चित्तम् ॥ २२।२० ॥

<details open><summary>विश्वास-प्रस्तुतिः</summary>

अनस्थिमताम् अनडुद्भारे च ॥ २२।२१ ॥
</details>

<details><summary>मूलम्</summary>

अनस्थिमताम् अनडुद्भारे च ॥ २२।२१ ॥
</details>

ये ऽस्थिमन्तो न भवन्ति दंशमशकादयस् तेषां यावतो ऽनड्वान् भर्तुं शक्नोति तावतो हत्वा वैश्यवत् प्रायश्चित्तम् । इदं द्वयम् अपि पूर्वाभ्यासविषयम् । अन्यत्र

याज्ञवल्क्योक्तम् ।

	अस्थन्वतां सहस्रं तु तथानस्थिमताम् अनः ।

शूद्रहत्याव्रतं षाण्मासिकं प्रकृतं दश धेनूर् वा दद्यात् इति च ॥ २२।२१ ॥

<details open><summary>विश्वास-प्रस्तुतिः</summary>

अपि वास्थन्वताम् एकैकस्मिन् किंचिद् दद्यात् ॥ २२।२२ ॥
</details>

<details><summary>मूलम्</summary>

अपि वास्थन्वताम् एकैकस्मिन् किंचिद् दद्यात् ॥ २२।२२ ॥
</details>

अपि वेति विकल्पे । अस्थन्वतां यावन्तो हताः सहस्रम् ऊर्ध्वम् अर्वाग् वा तावतः संख्याय प्रत्येकं किंचित् किंचिद् दद्यात् । इदं चास्थिमत्सु प्रायश्चित्तं पूर्व्कं वेति ।

	अष्टमुष्टि भवएत् किंचित् किंचिद् अष्टौ तु पुष्कलम् ।

	पुष्कलानि तु चत्वारि आढकः परिकीर्तितः ॥

	चतुराढको भवेद् द्रोण इति मानस्य लक्षणम् ॥ 

इति स्मृतिः । अनस्थिमतां तु तावन्तह् प्राणायामाः । तथा च मनुः ।

	किंचिद् एव तु विप्राय दद्याद् अस्थिमातां वधे ।

	अनस्थ्नां चैव हिंसायां प्राणायामेन शुध्यति ॥ इति ॥ २२।२२ ॥

<details open><summary>विश्वास-प्रस्तुतिः</summary>

षण्ढे पलालभारः सीसमाषश् च ॥ २२।२३ ॥
</details>

<details><summary>मूलम्</summary>

षण्ढे पलालभारः सीसमाषश् च ॥ २२।२३ ॥
</details>

यं प्रति देवल आह ।

	षण्ढो यो हीनलिङ्गः स्यात् संस्कारार्हश् च नैव सः ॥ इति ।

तस्मिन् हते पुरुषबाह्यः पलालभारः सीसमाषश् चेत्य् उभयं मिलितं देयं बुद्धिपूर्वे । इतरत्र त्व् एकैकम् । सीसं लोहविशेषो रजतसदृशः क्षणद्रुतिः । माषप्रमाणं पूर्वम् एव व्याख्यातम् । अत्र च न क्वापि स्मृतौ जाविविशेषः श्रूयते, षण्ढः षण्ढक इत्य् एतावद् एव श्रूयते । तत्र यथा जाविसमवाये ऽपि ब्राह्मणादिप्रयुक्तः संस्कारो न भवति तथा तद्वधनिमित्तं प्रायश्चित्तम् अपि न भवति यावद् उक्तम् एव तु भवति । अन्ये मृगपक्षिविषयं मन्यन्ते । मृगेषु पक्षिषु च ये षण्ढास् तेषु हतेष्व् इति ॥ २२।२३ ॥

<details open><summary>विश्वास-प्रस्तुतिः</summary>

वराहे घृतघटः ॥ २२।२४ ॥
</details>

<details><summary>मूलम्</summary>

वराहे घृतघटः ॥ २२।२४ ॥
</details>

वराहे हते घृतपूर्णो घटो देयः ॥ २२।२४ ॥

<details open><summary>विश्वास-प्रस्तुतिः</summary>

सर्पे लोहदण्डः ॥ २२।२५ ॥
</details>

<details><summary>मूलम्</summary>

सर्पे लोहदण्डः ॥ २२।२५ ॥
</details>

सर्पे हते लोहदण्डो देयः । लोहशब्देन कार्ष्णायसम् उच्यते,

	अभ्रीं कार्ष्णायसीं दद्यात् सर्पं हत्वा द्विजोत्तमः ।

इति मानवे दर्शनात् । “सर्पं हत्वा माषं दद्यात्” इत्य् औशनसं बुद्धिपूर्वविषयम्

॥ २२।२५ ॥

<details open><summary>विश्वास-प्रस्तुतिः</summary>

ब्रह्मबन्ध्वां चलनायां नीलः ॥ २२।२६ ॥
</details>

<details><summary>मूलम्</summary>

ब्रह्मबन्ध्वां चलनायां नीलः ॥ २२।२६ ॥
</details>

जातिमात्रब्राह्मणी ब्रह्मबन्धूः । चलना व्यभिचारिणी । तस्यां हतायां नीलो देयः । नीलो वृष इति । मनुस् तु वर्णानुपूर्व्यम् आह ।

	नीलकार्मुकबस्तावीः पृथग् दद्याद् विशुद्धये ।

	चतुर्णाम् अपि वर्णानां नारीर् हत्वानवस्थिताः ॥ इति ॥ २२।२६ ॥

<details open><summary>विश्वास-प्रस्तुतिः</summary>

वैशिकेन किंचित् ॥ २२।२७ ॥
</details>

<details><summary>मूलम्</summary>

वैशिकेन किंचित् ॥ २२।२७ ॥
</details>

	अभिगच्छति या नारी पुरुषैर् बहुभिर् मिथः ।

	व्यभिचारिणीति सा ज्ञेया प्रत्यक्षं गानिकेति च ॥

इति प्रजापतिः । वैशिकेन वेश्याकर्मणा जीवन्त्यां ब्रह्मबन्ध्वां हतायां किंचिद् देयम् “अष्टमुष्टि भवेत् किंचित्” इत्य् एतत् ॥ २२।२७ ॥

<details open><summary>विश्वास-प्रस्तुतिः</summary>

तल्पान्नधनलाभवधेषु पृथग् वर्षाणि ॥ २२।२८ ॥
</details>

<details><summary>मूलम्</summary>

तल्पान्नधनलाभवधेषु पृथग् वर्षाणि ॥ २२।२८ ॥
</details>

तल्पशब्देन शयनवाचिना भार्या लक्ष्यते । अन्नं कृतान्नम् । धनं सुवर्णादि । एतेषां लाभस्य वधे विघ्न एषु लभ्यमानेषु दोषोपन्यासादिना यो हन्ति स पृथक् प्रतिनिमित्तं भेदेन संवत्सरं प्राकृतं ब्रह्मचर्यं चरेत् । “कन्यान्नधनविघ्ने प्राजापत्यम्” इत्य् औशनसम् बुद्धिपूर्वविषयम् । ब्राह्मणलाभविषयम् इदम् । क्षत्रियादिष्व् अर्धम् अर्धम्

॥ २२।२८ ॥

<details open><summary>विश्वास-प्रस्तुतिः</summary>

द्वे परदारे ॥ २२।२९ 
</details>

<details><summary>मूलम्</summary>

द्वे परदारे ॥ २२।२९ 
</details>

परदारगमने द्वे वर्षे प्राकृतं ब्रह्मचर्यम् । ऋतुकालगमने बुद्धिपूर्व इदम् । अकामिनः पुनर् एतद् एवार्धकॢप्त्या योज्यम् ॥ २२।२९ ॥

<details open><summary>विश्वास-प्रस्तुतिः</summary>

त्रीणि श्रोत्रियस्य ॥ २२।३० ॥
</details>

<details><summary>मूलम्</summary>

त्रीणि श्रोत्रियस्य ॥ २२।३० ॥
</details>

पूर्वोक्त एव विषये श्रोत्रियस्य ब्राह्मणस्य दारान् गच्छतस् त्रीणि वर्षाणि ब्रह्मचर्यम् । अत्राप्य् अकामतो ऽर्धम् । अत्र शङ्खः: “वैश्यायाम् अवकीर्णः संवत्सरं ब्रह्मचर्यं त्रिषवणं चानुतिष्ठेत् । क्षत्रियायां द्वे वर्षे । त्रीणि ब्राह्मण्याम् । वैश्यावच् च शूद्रायां ब्राह्मणपरिणीतायाम्” इति । संवर्तः ।

	शूद्रां तु ब्राह्मणो गत्वा मासं मासार्धम् एव वा ।

	गोमूत्रयावकाहारस् तिष्ठेत् तत्पापमोक्षकः ॥ इति ।

कामतो मासम् अकामतो ऽर्धमासम् इति व्यवस्थितो विकल्पः । अनृतुकाले तु ब्राह्मण्यादिद्विजातिषु मानवानि त्रैमासिकद्वैमासिकचान्द्रायणानि । क्षत्रियादीनां च क्षत्रियादिस्त्रीषु ब्राह्मणवत् प्रायश्चित्तम् । अत्र उशना ।

	गमने तु व्रतं यत् स्याद् गर्भे तद्द्विगुणं चरेत् ॥ इति ॥ २२।३० ॥

<details open><summary>विश्वास-प्रस्तुतिः</summary>

द्रव्यलाभे चोत्सर्गः ॥ २२।३१ ॥
</details>

<details><summary>मूलम्</summary>

द्रव्यलाभे चोत्सर्गः ॥ २२।३१ ॥
</details>

यदि च परस्त्रीतो यत् किंचिद् द्रव्यं लब्धं तस्योत्सर्गस् त्यागः कार्यः ॥ २२।३१ ॥

<details open><summary>विश्वास-प्रस्तुतिः</summary>

यथास्नानं वा गमयेत् ॥ २२।३२ ॥
</details>

<details><summary>मूलम्</summary>

यथास्नानं वा गमयेत् ॥ २२।३२ ॥
</details>

यत्र स्नाने लब्धं तद् वा गमयेत् ॥ २२।३२ ॥

<details open><summary>विश्वास-प्रस्तुतिः</summary>

प्रतिषिद्धमन्त्रयोगे सहस्रवाकश् चेत् ॥ २२।३३ ॥
</details>

<details><summary>मूलम्</summary>

प्रतिषिद्धमन्त्रयोगे सहस्रवाकश् चेत् ॥ २२।३३ ॥
</details>

मन्त्रयोगे ये प्रतिषिद्धाः पतितादयस् तैः सह मन्त्रयोगे ऽध्ययनाध्यापनयाज्ययाजनलक्षणे संवत्सरं प्राकृतं ब्रह्मचर्यं स चेन् मन्त्रयोगः सहस्रवाको भवति । वक्तीति वाकः पदम् । सहस्रपदश् चेत् । अबुद्धिपूर्व इदम् । बुद्धिपूर्वे तु पतितत्वं स्याद् इति । उपपातके तु वासिष्ठम्: “पतितचण्डालशवसूतकश्रवणे तु त्रिरात्रं वाग्यता आसीरन् सहस्रावरं वा तद् अभ्यस्यन्तः पूता भवन्तीति विज्ञायते । एतेनैव गर्हिताध्यापकयाजका व्याख्याताः । दक्षिणात्यागाच् च पूता भवन्तीति विज्ञायते” इति । अन्ये तु सहाध्ययनं सहयजनं च मन्त्रयोगं व्याचक्षते ॥ २२।३३ ॥

<details open><summary>विश्वास-प्रस्तुतिः</summary>

अग्न्युत्सादिनिराकृत्युपपातकेषु चैवम् ॥ २२।३४ ॥
</details>

<details><summary>मूलम्</summary>

अग्न्युत्सादिनिराकृत्युपपातकेषु चैवम् ॥ २२।३४ ॥
</details>

अग्निम् उत्सादयितुं शीलम् अस्येति बुद्धिपूर्वम् अग्न्युत्सादी । निराकृतिः शक्तौ सत्याम् अनध्येता । उपपातकानि, अपङ्क्त्यानां प्राग् दुर्वालाद् गोहन्तृब्रहमहत्यादीनि व्याख्यातानि । एष्व् अग्न्युत्साद्यादिष्व् एवं संवत्सरं ब्रह्मचर्यम् इति । यो नास्तिक्याद् देशोपप्लवादिना वाग्नीन् अपविध्यति पुनस् तच्छान्ताव् अपि बहुकालं नाधत्ते तद्विषयम् इदम् । तत्रैवाल्पकाले वासिष्ठम्: “यो ऽग्नीन् अपविध्यात् कृच्छ्रं द्वादशरात्रं चरित्वा पुनर् आदधीत” । आलस्येन त्यजतो मानवम् ।

	अग्निहोत्र्य् अपविध्याग्नीन् ब्राह्मणः कामकारतः ।

	चान्द्रायणं चरेन् मासं वीरहत्यासमं हि तत् ॥ इति ।

मासम् अपविध्येत्य् अन्वयः ।

	अग्निहोत्र्य् अपविध्यागीन् मासाद् ऊर्ध्वं तु कामतः ।

	कृच्छ्रं चान्द्रायणं चैव कुर्याद् अत्राविचारयन् ॥ इति ।

मासाद् अर्वाग् अपि चान्द्रायणम् इच्छन्ति । स्मार्ते त्व् अग्नौ,

	यो ऽग्निं त्यजति नास्तिक्यात् प्राजापत्यं चरेद् द्विजः ।

	अन्यत्र पुनराधानं दानम् एव तथैव च ॥ इति ।

मानवं तु ।

	षष्ठान्नकालता मासं संहिताजप एव च ।

	होमश् च शाकलैर् नित्यम् अपङ्क्त्यानां विशोधनम् ॥ इति ॥ २२।३४ ॥

<details open><summary>विश्वास-प्रस्तुतिः</summary>

स्त्री यातिचारिणी गुप्ता पिण्डं तु लभेत ॥ २२।३५ ॥
</details>

<details><summary>मूलम्</summary>

स्त्री यातिचारिणी गुप्ता पिण्डं तु लभेत ॥ २२।३५ ॥
</details>

या स्त्री भर्तारम् अतिचरति व्यभिचरति पुरुषान्तरेण संगच्छते सा चैतद् एव प्रायश्चित्तं कुर्यात् संवत्सरं ब्रह्मचर्यम् । सा च यावत् समाप्यते प्रायश्चित्तं तावद् गुप्ता सती पिण्डमात्रं लभते । बुद्धिपूर्वे सकृद्गमन इदम् । अन्यत्र,

	यत् पुंसः परदारेषु तच् चैतां चारयेद् व्रतम् ।

इत्य् एतत् । सजातीयविषये चेदम् । ब्राह्मण्याः क्षत्रियविषये वासिष्ठम्: “व्यवाये संवत्सरं घृतपटं धारयेद् गोमयकर्दमे कुशप्रस्तरे वा भुञ्जानाधः शयीतोर्धं संवत्सराद् अप्सु निमग्नायाः सावित्र्यष्टसहस्रेण शिरोभिर् जुहुयात्” इति । वैश्यविषये त्व् औशनसम्: “व्यभिचारिणी कृच्छ्राब्दं चरेत्” इति । अत्र बृहत्प्रेचेताः ।

	विप्राः शूद्रेण संपृक्ता न चैतस्मात् प्रसूयते ।

	प्रायश्चित्तं स्मृतं तस्याः कृच्छ्रं चान्द्रायणत्रयम् ॥

	चान्द्रायणे द्वे कृच्छ्रं च विप्राया वैश्यसंगमे ।

	कृच्छ्रचान्द्रायणे स्यातां तस्याः क्षत्रियसंगमे ॥

	क्षत्रिया शूद्रसंपर्के कृच्छ्रे चान्द्रायणद्वयम् ।

	चान्द्रायणं सकृच्छ्रं च चरेद् वैश्येन संगता ॥

	शूद्रं गत्वा चरेद् वैश्या कृच्छ्रं चान्द्रायणोत्तरम् ।

	आनुलोम्येन कुर्वीत कृच्छ्रं पादावरोपितम् ॥ इति ।

प्रजाताया ब्राह्मण्याश् चतुर्विंशतिमते विशेषः ।

	विप्रगर्भे पराकः स्यात् क्षत्रियस्य तथैन्दवम् ।

	ऐन्दवं च पराकश् च वैश्यस्याकामकारतः ॥

	शूद्रगर्भे भवेत् त्यागश् चण्डालो जायते यतः ।

	गर्भस्रावे धातुदोषैश् चरेच् चान्द्रायणत्रयम् ॥ इति ।

कामकारे पुनः पराकदिकं द्विगुणं कुर्यात् । वसिष्ठस् तु ।

	ब्राह्मणक्षत्रियविशां भार्याः शूद्रेण संगताः ।

	अप्रजाता विशुध्यन्ति प्रायश्चित्तेन नेतराः ॥

आहितपतिगर्भायास् तु पश्चाच् छूद्रादिसंगमे ।

	अन्तर्वत्नी तु या नारी समेताक्रम्य कामिना ।

	प्रायश्चित्तं न सा कुर्याद् यावद् गर्भो न निःसृतः ॥

	जाते गर्भे व्रतं पश्चात् कुर्यान् मासं तु यावकम् ।

	न गर्भदोषस् तत्रास्ति संस्कार्यः स यथाविधि ॥

इति स्मृत्यन्तरोक्तं द्रष्टव्यम् । या तु दौःशील्यात् प्रायश्चित्तं न करोति तदा,

	प्रातिलोम्ये वधः पुंसां स्त्रीणां नासादिकर्तनम् ।

इत्य् एतद् भवति ।

	हीनवर्णोपभुक्ता या साम्य (साङ्क्या) वध्याथ वा भवेत् ॥

इति पराशरः । अङ्कनं पुंलिङ्गेन ॥ २२।३५ ॥

<details open><summary>विश्वास-प्रस्तुतिः</summary>

अमानुषीषु गोवर्जं स्त्रीकृते कूष्माण्डैर् घृतहोमो  
घृतहोमः ॥ २२।३६ ॥
</details>

<details><summary>मूलम्</summary>

अमानुषीषु गोवर्जं स्त्रीकृते कूष्माण्डैर् घृतहोमो  
घृतहोमः ॥ २२।३६ ॥
</details>

गोवर्जितास्व् अमानुषीषु महिषासिस्त्रीषु स्त्रीकृते मैथुन आचरिते कूष्माण्डैर् घृतहोमः कर्तव्यः । गोवर्जम् इति वचनं विस्पष्टार्थम् । वक्ष्यति गवि च गुरुतल्पसअम इति । ततश् च तद् एव गोगमने भविष्यति । सकृद्गमन इदम् । अभ्यासे शङ्खोक्तम्: “पशुवेश्याभिगमने प्राजापत्यम्” इति । अत्र कण्वः ।

	प्रसूतो यस् तु वेष्यायां भैक्षभुक् संयतेन्द्रियः ।

	शतसाहस्रम् अभ्यस्य सावित्रीम् एति शुद्धताम् ॥ इति ।

द्विरुक्तिर् उक्ता ॥ २२।३६ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने द्वाविंशो ऽध्यायः**

## 
**अथ त्रयोविंशो ऽध्यायः**

<details><summary>हरदत्त-प्रस्तावः</summary>

क्रमप्राप्तं सुरापानप्रायश्चित्तम् आह ।
</details>

<details open><summary>विश्वास-प्रस्तुतिः</summary>

सुरापस्य ब्राह्मणस्योष्णाम् आसिञ्चेयुः सुराम् आस्ये  
मृतः शुध्येत् ॥ २३।१ ॥
</details>

<details><summary>मूलम्</summary>

सुरापस्य ब्राह्मणस्योष्णाम् आसिञ्चेयुः सुराम् आस्ये  
मृतः शुध्येत् ॥ २३।१ ॥
</details>

त्रिविधा सुरा । यथाह मनुः ।

	गौडी माध्वी च पैष्टी च विज्ञेया त्रिविधा सुरा ।

	यथैवैका न पातव्या तथा सर्वा द्विजोत्तमैः ॥ इति ।

द्विजोत्तमा ब्राह्मणाः । क्षत्रियवैश्ययोस् तु पैष्ट्य् एव । यथा स एवाह ।

	सुरा वै मलम् अन्नानां पाप्मा च मलम् उच्यते ।

	तस्माद् ब्राह्मणराजन्यौ वैश्यश् च न सुरां पिबेत् ॥ इति ।

अन्नानां मलं सुरा पैष्टी । अत्र ब्राह्मणग्रहणं द्विजात्युपलक्षणम् । यस्य या प्रतिषिद्धा सुरा तस्याः पाता सुरापः । तस्य द्विजातेर् आस्ये ताम् एव सुराम् उष्णाम् आसिञ्चेयुः । उपदेष्टृष्व् अयम् आसेचनारोपः । आसिञ्चन्त्य् एव हि ते सुराम् आस्ये । येन सुरापेण सुरोष्णा पातव्या तस्येयं निष्कृतिर् इत्य् उपदिशन्तीति । स्वयम् एव त्व् आसेचनकर्ता । तथा च आपस्तम्बः: “सुरापो ऽग्निस्पर्शां सुरां पिबेत्” इति । आसिञ्चेयुर् इति बहुवचनम् उपदेष्टॄणां बहुत्वं सूचयति । मनुर् अप्य् आह ।

	तेषां वेदविदो ब्रूयुस् त्रयो ऽप्य् एनःसु निष्कृतिम् ।

	सा तेषां पावना यस्मात् पवित्रं विदुषां हि वाक् ॥ इति ।

मृतः शुध्येद् इत्य् वचनात् तथा सुरा तापयितव्या यथा पातुर् मरणं भवति । “आर्द्रवासाः पिबेत्” इति पैठीनसिः । “आयसेन ताम्रेण वा पात्रेण” इति प्रेचताः । अथ याज्ञवल्क्यः ।

	सुराम्बुघृतगोमूत्रपयसाम् अगिसंनिभम् ।

	सुरापो ऽन्यतमं पीत्वा मरणाच् छुद्धिम् ऋच्छति ॥

	वालवासा जटी वापि ब्रह्महत्याव्रतं चरेत् ।

	पिण्याकं वा कणान् वापि भक्xअयेत् तु <u>सतां</u> निशि ॥ इति ।

<u>तत्र</u> मरणान्तिकप्रायश्चित्तं बुद्धिपूर्वाभ्यासविषयम् । तत्रैव  सकृत्पानविषयं ब्रह्महत्याव्रतं द्वादशवार्षिकम् । अत्र स्त्रियो ऽधिकृत्य शङ्खः: “सुरालशुनपलाण्डुगृञ्जनमांसादीन्य् अभक्ष्याणि वर्जयेद् आहारमयं शरीरम्” इति । वसिष्ठो ऽपि ।

	पतत्य् अर्धं शरीरस्य भाऋया यस्य सुरां पिबेत् ।

	पतितार्धशरीरस्य निक्ष्तिर् न विधीयते ॥ इति ।

अत्र स्त्रीणाम् अपि प्रतिषिद्धा सुरा । प्रायश्चित्तं च भवति । तत्र स्त्रीणाम् अर्धप्रायश्चित्तम् इत्य् उक्तं पुरस्तात् । तत्र मरणान्तिके ऽर्धकॢप्तेर् अशक्यत्वाद् बुद्धिपूर्वसकृत्पाने द्वादशवार्षिकस्यार्धम् । अभ्यासे तस्यैवाभ्यासः ॥ २३।१ ॥

<details open><summary>विश्वास-प्रस्तुतिः</summary>

अमत्या पाने पयो घृतम् उदकं वायुं प्रतित्र्यहं   
तप्तानि स कृच्छ्रस् ततो ऽस्य संस्कारः ॥ २३।२ ॥
</details>

<details><summary>मूलम्</summary>

अमत्या पाने पयो घृतम् उदकं वायुं प्रतित्र्यहं   
तप्तानि स कृच्छ्रस् ततो ऽस्य संस्कारः ॥ २३।२ ॥
</details>

यस् त्व् अमत्याबुद्धिपूर्वं यवाग्वदिबुद्ध्या सुरां पिबति स पयश्दीनि चत्वारि द्रव्याणि तप्तान्य् उष्णानि । द्वितीयाया निर्देशात् पिबेद् इति गम्यते । प्रतित्र्यहं प्रथमे त्र्यहे पयो द्वितीये घृतं तृतीय उदकं चतुर्थे वायुम् । वायोर् उष्णत्वं सातपे प्रदेशे । स कृच्छ्रः स एवंभूतस् तप्तकृच्छ्रो ऽस्य प्रायश्चित्तम् । ततः कृच्छ्रानन्तरं पुनः संस्कारः पुनर् उपनयनम् अस्य कर्तव्यम् । तत्र मानवो विशेषः ।

	वपनं मेखला दण्डो भैक्षवर्या व्रतानि च ।

	एतानि तु निवर्तन्ते पुनःसंस्कारकर्मणि ॥ इति ।

इदम् ईषदभ्यासविषयम् ।

	अज्ञानाद् वारुणीं पीत्वा संस्कारेणैव शुध्यति ।

इति मानवं सकृत्पानविषयम् । यत् तु,

	पिण्याकं वा कणान् वापि भक्षयेत् तु समां निशि ॥

इति याज्ञवक्यवचनम् । यच् च आपस्तम्बीयम्: “स्तेयं कृत्वा सुरां पीत्वा” इत्यादि तद् उभयम् अपि बहुकृत्वो ऽभ्यास एव ।

	कणान् वा भक्षयेद् अब्दं पिण्याकं वा सकृन् निशि ।

	सुरापानापनुत्त्यर्थं वालवासा जटी ध्वजी ॥

इत्यादीनि मानवादीन्य् अबुद्धिपूर्वविषय एवाभ्यासतारतम्यापेक्षया व्यवस्थाप्यानि ॥ २३।२ ॥

<details open><summary>विश्वास-प्रस्तुतिः</summary>

मूत्रपुरीषरेतसां च प्राशने ॥ २३।३ ॥
</details>

<details><summary>मूलम्</summary>

मूत्रपुरीषरेतसां च प्राशने ॥ २३।३ ॥
</details>

मूत्रादीनां च प्राशने तप्तकृच्छ्रसहितः पुनःसंस्कारः प्रायश्चित्तम् । इदं बुद्धिपूर्वविषयम् । भुक्त्वातो ऽन्यतमस्यान्नम् अमत्या क्षपणं त्र्यहम् ।

	मत्या भुक्त्वा चरेत् कृच्छ्रं रेतो विण्मूत्रम् एव च ॥ 

इति ।

	अज्ञानात् प्राश्य विण्मूत्रं सुरासंसृष्टम् एव च ।

	पुनः संस्कारम् अर्हन्ति त्रयो वर्णा द्विजातयः ॥

इति च ।

कण्वश् च स्पष्टम् आह ।

	रेतोमूत्रपुरीषाणां प्राशने मतिपूर्वके ।

	नाश्नीयाच् च त्र्यहं मत्या तप्तकृच्छ्रं चरेद् द्विजः ॥ इति ॥ २३।३ ॥

<details open><summary>विश्वास-प्रस्तुतिः</summary>

श्वापदोष्ट्रखराणां वाङ्गस्य ॥ २३।४ ॥
</details>

<details><summary>मूलम्</summary>

श्वापदोष्ट्रखराणां वाङ्गस्य ॥ २३।४ ॥
</details>

व्याघ्रादयो वनचराः श्वापदाः । उष्ट्रखरौ प्रसिद्धौ । तेषाम् अङ्गं मांसचर्मादि । तस्य प्राशने तप्तकृच्छ्रः पुनःसंस्कारश् च । बुद्धिपूर्वाभ्यास उभयं मिलितम् । सकृद्बुद्धिपूर्वे चाबुद्धिपूर्वाभ्यासे च तप्तकृच्छ्रः । सकृद्मतिपूर्वे संस्कार एव भवति ॥ २३।४ ॥

<details open><summary>विश्वास-प्रस्तुतिः</summary>

ग्राम्यकुक्कुटसूकरयोश् च ॥ २३।४ ॥
</details>

<details><summary>मूलम्</summary>

ग्राम्यकुक्कुटसूकरयोश् च ॥ २३।४ ॥
</details>

ग्राम्यकुक्कुटसूकरयोश्  चाङ्गस्य प्राशन एतद् एव प्रायश्चित्तम् । विषयव्यवस्था च पूर्ववत् ॥ २३।५ ॥

<details open><summary>विश्वास-प्रस्तुतिः</summary>

गन्धाघ्राणे सुरापस्य प्राणायामा घृतप्राशनं  
च ॥ २३।६ ॥
</details>

<details><summary>मूलम्</summary>

गन्धाघ्राणे सुरापस्य प्राणायामा घृतप्राशनं  
च ॥ २३।६ ॥
</details>

यस् तु सुरापस् तस्य तं सुरागन्धम् आजिघ्रति न पुनः शरीतगन्धं नापि भाण्डस्थायाः गन्धं तस्य प्राणायामास् त्रयो घृतप्राशनं च प्रायश्चित्तम् । ब्राह्मणस्य मिलितम्, क्षत्रियस्य प्राणायामाः । वैश्यस्य घृतप्राशनम् इति । सोमपस्य विशेषो मनुना दर्शितः ।

	ब्राह्मणस्य सुरापस्य गन्धम् आघ्राय सोमपः ।

	प्राणान् अप्सुं त्रिर् आचम्य घृतं प्राश्य विशुध्यति ॥

इति ।

	ब्राह्मणस्य रुजाकृत्यं घ्रातिर् अघ्रेयमद्ययोः ।

	जैह्म्यं पुंसि च मैथुन्यं जातिसंकरं स्मृतम् ॥

इति ।

	जातिभ्रंशकरं कर्म कृत्वान्यतमम् इच्छया ।

	चरेत् सांतपनं कृच्छ्रं प्राजापत्यम् अनिच्छया ॥

इति [च] मानवं भाण्डस्थायाः सुराया गन्धाघ्राणे ॥ २३।६ ॥

<details open><summary>विश्वास-प्रस्तुतिः</summary>

पूर्वैश् च दष्टस्य ॥ २३।७ ॥
</details>

<details><summary>मूलम्</summary>

पूर्वैश् च दष्टस्य ॥ २३।७ ॥
</details>

पूर्वैः श्वापदादिभिर् दष्टस्य च प्राणायामा घृतप्राशनं च प्रायश्चित्तम् । मनुस् तु ।

	श्वसृगालखरैर् दष्टो ग्राम्यैः क्रव्यादिभिर् एव च ।

	नराश्वोष्ट्रैर् वराहैश् च प्राणायामेन शुध्यति ॥ इति ।

ब्राह्मणविषये वासिष्ठो विशेषः ।

	ब्राह्मणस् तु शुना दष्टो नदीं गत्वा समुद्रगाम् ।

	प्राणायामशतं कृत्वा घृतं प्राश्य विशुध्यति ॥ इति ।

जातूकर्ण्यः ।

	ब्राह्मणी क्षत्रिया वैश्या शुना च श्वापदैर् अपि ।

	दष्टा सचैलम् आप्लुत्य शुध्यतीति न संशयः ॥ इति ॥ २३।७ ॥

<details open><summary>विश्वास-प्रस्तुतिः</summary>

तप्ते लोहशयने गुरुतल्पगः शयीत ॥ २३।८ 
</details>

<details><summary>मूलम्</summary>

तप्ते लोहशयने गुरुतल्पगः शयीत ॥ २३।८ 
</details>

गुरुर् अत्र पिता ।

	निषेकादीनि कर्माणि यः करोति यथाविधि ।

	संभावय्ति चान्येन स विप्रो गुरुर् उच्यते ॥

इति मनुः । विप्रग्रहणं वर्णोपलक्षणम् । तल्पशब्देन शयनवाचिना भर्या लक्ष्यते । तत्रापि जननी तत्सपत्नी च । तद्गामी गुरुतल्पगः । लोहशयने कृष्णायसनिर्मिते तप्ते यथा मरणम् एव भवति तथा तप्ते शयीत ॥ २३।८ ॥

<details open><summary>विश्वास-प्रस्तुतिः</summary>

सूर्मीं वा श्लिष्येज् ज्वलन्तीम् ॥ २३।९ ॥
</details>

<details><summary>मूलम्</summary>

सूर्मीं वा श्लिष्येज् ज्वलन्तीम् ॥ २३।९ ॥
</details>

लोहमयी स्त्रीप्रकृतिः सूर्मी । तां ज्वलन्तीम् अग्निवर्णां तप्तां श्लिष्येद् आ प्राणवियोगात् ॥ २३।९ ॥

<details open><summary>विश्वास-प्रस्तुतिः</summary>

लिङ्गं वा सवृषणम् उत्कृत्याञ्जलाव् आधाय   
दक्षिणाप्रतीचीं व्रजेद् अजिह्मम् आ श्रीरनिपातात् ॥ २३।१० ॥
</details>

<details><summary>मूलम्</summary>

लिङ्गं वा सवृषणम् उत्कृत्याञ्जलाव् आधाय   
दक्षिणाप्रतीचीं व्रजेद् अजिह्मम् आ श्रीरनिपातात् ॥ २३।१० ॥
</details>

सबीजं लिङ्गम् उत्पाट्य क्षुरादिना निकृत्य स्वस्याञ्जलौ स्थापयित्वा नैरृतीं दिशम् आ शरीरनिपाताद् व्रजेद् अजिह्मम् । “कूपाद्य् अपरिहरन् यत्रैव प्रतिहतस् तत्रैव तिष्ठेद् आमलयात्” इति वसिष्ठः ॥ २३।१० ॥

<details open><summary>विश्वास-प्रस्तुतिः</summary>

मृतः शुध्येत् ॥ २३।११ ॥
</details>

<details><summary>मूलम्</summary>

मृतः शुध्येत् ॥ २३।११ ॥
</details>

सर्वशेषो ऽयम् । पूर्वोक्तेषु प्रकारेष्व् अन्यतमेन मृत एव गुरुतल्पगः शुध्येन् नान्यथेति । त्रितयम् अप्य् एतज् जननीगमने स्वभार्यादिबुद्ध्याबुद्धिपूर्वं तत्सपत्न्यां च, सवर्णायां बुद्धिपूर्वगमने ।

	पितृभायां तु विज्ञाय सवर्णां यो ऽभिगच्छति ।

	जननीं वाप्य् अविज्ञाय नामृतः स विशुध्यति ।

इति षट्त्रिंशन्मते दर्शनात् । जनन्यां कामकृते वासिष्ठम्: “निष्कामुको घृताभ्यक्तो गोमयाग्निना पादप्रभृत्य् आत्मानम् अवदाहयेत्” इति । अकामतो ऽभ्यासे ऽप्य् एवम् एव । अकामतस् तु मातुः सपत्न्याः सवर्णाया उत्कृष्ठायाश् च गमनाभ्यासे शङ्खोक्तम् ।

	अधःशायी जटाधारी पर्णमूलफलाशनः ।

	एककालं समश्नन् वै वर्षे तु द्वादशे गते ॥

	रुक्मस्तेयी सुरापश् च ब्रह्महा गुरुतल्पगः ।

	व्रतेनैतेन शुध्यन्ति महापातकिनस् त्व् इमे ॥ इति ।

सकृद्गमन उभयोर् इच्छातः प्रवृत्तौ मानवम् ।

	खट्वाङ्गी चीरवासा वा श्वश्रुलो विजने वने ।

	प्राजापत्यं चरेत् कृच्छ्रम् अब्दम् एकं समाहितः ॥ इति ।

तया प्रोत्साहितस्य स्वेन वा प्रोत्साहितायाम् औशनसं प्रायश्चित्तद्वयं क्रमेण द्रष्टव्यम्: “गुरुतल्पगामी संवत्सरं ब्रह्मचारिव्रतं षण्मासांस् तप्तकृच्छ्रं च” इति । एवम् उत्तरेष्व् अपि प्रायश्चित्तेषु यद् गुरु तद् आत्मना प्रोत्साहितायां यल् लघु तत् तया प्रोत्सितस्य मध्यमं तूभयोर् इच्छातः प्रवृत्ताव् इति द्रष्टव्यम् । तत्र व्याघ्रः ।

	कृच्छ्रं चैवातिकृच्छ्रं च तथा कृच्छातिकृच्छ्रकम् ।

	चरेन् मासत्रयं विप्रः क्षत्रियागमने गुरोः ॥ इति ।

इदं सकृद् गमने ऽबुद्धिपूर्वे । बुद्धिपूर्वाभ्यास एकवर्षम् ।

	मत्या गत्वा पुनर् भार्यां गुरोः क्षत्रसुतां द्विजः ।

	वृषणवर्जितं लिङ्गम् उत्कृत्य स मृतः शुचिः ॥ इति ।

कण्वः ।

	चान्द्रायणं तप्तकृच्छ्रम् अतिकृच्छ्रं तथैव च ।

	सकृद् गत्वा गुरोर् भार्याम् अज्ञानात् क्षत्रियां द्विजः ॥ इति ।

जातूकर्ण्यः ।

	गुरोः क्षत्रसुतां भार्यां पुनर् गत्वा त्व् अकामतः ।

	वृषणमात्रम् उत्कृत्य शुद्धो जीवन् मृतो ऽपि वा ॥ इति ।

कण्वः ।

	तप्तकृच्छ्रं पराकं च तथा सान्तपनं गुरोः ।

	भार्यां वैश्यां सकृद् गत्वा बुद्ध्या मासं चरेद् द्विजः ॥ इति ।

लौगाक्षिः ।

	गुरोर् वैश्यां पुनर् (सकृद्) गत्वा गत्वा वापि पुनः पुनः ।

	लिङ्गाग्रं छेदयित्वा तु ततः सुध्येत् स किल्बिषात् ॥ इति ।

प्रजापतिः ।

	पञ्चरात्रं तु नाश्नीयात् सप्ताष्टौ वा तथैव च ।

	वैश्यां भार्यां गुरोर् गत्वा सकृद् अज्ञानतो द्विजः ॥ इति ।

हारीतः ।

	अभ्यस्य विप्रो वैश्यायां गुरोर् अज्ञानमोहितः ।

	सषडङ्गं ब्रह्मचर्यं स चरेद् यावद् आयुषम् ॥ इति ।

जाबालिः ।

	अतिकृच्छ्रं तप्तकृच्छ्रं पराकं च तथैव च ।

	गुरोः शूद्रां सकृद् गत्वा बुद्ध्या विप्रश् चरेत् ततः ॥ इति ।

उपमन्युः ।

	पुनः शूद्रां गुरोर् गत्वा बुद्ध्या विप्रः समाहितः ।

	ब्रह्मचर्यम् अदुष्टात्मा द्वादशाब्दं समाचरेत् ॥ इति ।

दीर्घतपाः ।

	प्राजापत्यं सान्तपनं सप्तरात्रोपवासनम् ।

	गुरोः शूद्रां सकृद् गत्वा चरेद् अज्ञानतो जनः ॥ इति ।

तत्रैवाभ्यासे मानवं द्रष्टव्यम् ।

	चान्द्रायणं वा त्रीन् मासान् अभ्यसेन् नियतेन्द्रियः ।

	हविष्येण यवाग्वा वा गुरुतल्पापनुत्तये ॥ इति ।

अत्र व्याघ्रः ।

	जात्युक्तं पारदार्यं च गुरुतल्पत्वम् एव च ।

	साधारणस्त्रिया नास्ति कन्यादूषणम् एव च ॥ इति ॥ २३।११ ॥

<details open><summary>विश्वास-प्रस्तुतिः</summary>

सखीसयोनिसगोत्राशिष्यभार्यासु स्नुषायां  
गवि च गुरुतल्पसमः ॥ २३।१२ ॥
</details>

<details><summary>मूलम्</summary>

सखीसयोनिसगोत्राशिष्यभार्यासु स्नुषायां  
गवि च गुरुतल्पसमः ॥ २३।१२ ॥
</details>

सखी मित्रभूता । सयोनिर् भगिनी । सगोत्रैकगोत्रा । स्नुषा पुत्रभार्या । एतासु शिष्यभायायां गवि च मिथुनीभावे यावन् गुरुतल्पदोषस् तावान् अस्येति । याज्ञवल्क्यः ।

	सखिभार्याकुमारीषु स्वयोनिष्व् अन्त्यजासु च ।

	सगोत्रासु सुतस्त्रीषु गुरुतल्पसमं स्मृतम् ॥

	पितुः स्वसारं मातुश् च मातुलानीं स्नुषाम् अपि ।

	मातुः सपत्नीं भगिनीम् आचार्यतनयां तथा ॥

	आचार्यपत्नी स्वसुतां गच्छंस् तु गुरुतल्पगः ।

	लिङ्गं छित्त्वा वधस् तस्य सकामायाः स्त्रिया अपि ॥ इति ।

नारदः ।

	माता मातृष्वसा श्वश्रूर् मातुलानी पितृष्वसा ।

	पितृव्यसखिशिष्यस्त्री भगिनी तत्सखी स्नुषा ॥

	दुहिताचार्यभार्या च सगोत्रा शरणागता ।

	राज्ञी प्रव्रजिता धात्री साध्वी वर्णोत्तमा च या ॥

	आसाम् अन्यतमां गच्छन् गुरुतल्पग उच्यते ।

	शिश्नस्योत्कर्तनात् तत्र नान्यो दण्डो विधीयते ॥ इति ।

कात्यायनः ।

	जनन्याश् च भगिन्याश् च स्वसुतायास् तथैव च ।

	स्नुषाया गमनं चैव विज्ञेयम् अतिपातकम् ॥

	अतिपातकिनस् त्व् एते प्रविशेयुर् हुताशनम् ॥

बृहद्यमः ।

	रेतः सिक्त्वा कुमारीषु स्वयोनिष्व् अन्त्यजासु च ।

	सपिण्डास्व् अन्यदारेषु प्राणत्यागो विधीयते ॥ इति ।

स एव ।

	चाण्डालीं पुल्कसीं म्लेच्छीं स्नुषां च भगिनीं सखीम् ।

	मातापित्रोः स्वसारं च निक्षिप्तां शरणागताम् ॥

	मातुलानीं प्रव्रजितां सगोत्रां नृपयोषितम् ।

	शिष्यभार्यां गुरोर् भार्यां गत्वा चान्द्रायणं चरेत् ॥ इति च ॥ २३।१२ ॥

<details open><summary>विश्वास-प्रस्तुतिः</summary>

अवकर इत्य् एके ॥ २३।१३ ॥
</details>

<details><summary>मूलम्</summary>

अवकर इत्य् एके ॥ २३।१३ ॥
</details>

एके मन्यन्ते सख्यादिगमने ऽवकरो दोषः । अत्र प्रायश्चित्तम् अप्य् अवकीर्णिव्रतं न गुरुतल्पव्रतम् इति । यान्य् एतानि सख्यासिगमने ऽनुक्रान्तानि प्रायश्चित्तानि तेषु मरणान्तिकानि सप्रत्ययानुबन्धात्यन्ताभ्यासविषयाणि । यानि पुनर् अत्यन्तलघूनि तानि स्वभार्याबुद्ध्या प्रवृत्तस्य मध्ये ज्ञात्वा रेतःसेकाद् अर्वाङ् निवृत्तविषयाणि । मध्ये मध्यानि कल्प्यानि ।

	न जातु ब्राह्मणं हन्यात् सर्वपापेष्व् अवस्थितम् ।

इति मानवं तु मरणान्तिकयोग्यमहापातकादिव्यतिरिक्तविषयम् ॥ २३।१३ ॥

<details><summary>हरदत्त-प्रस्तावः</summary>

अत्र प्रायश्चित्तम् अकुर्वतीनां स्त्रीणां दण्डम् आह ।
</details>

<details open><summary>विश्वास-प्रस्तुतिः</summary>

श्वभिर् आदयेद् राजा निहीनवर्णगमने स्त्रियं  
प्रकाशम् ॥ २३।१४ ॥
</details>

<details><summary>मूलम्</summary>

श्वभिर् आदयेद् राजा निहीनवर्णगमने स्त्रियं  
प्रकाशम् ॥ २३।१४ ॥
</details>

निहीनवर्णेन सह या मैथुनम् आचरति तां प्रकाशं सर्वेषाम् एव पश्यतां पर्षत्स्थानगतो राजा श्वभिर् आदयेत् खादयेत् । अत्र मनुः ।

	भर्तारं लङ्घयेद् या तु जातिस्त्री गुणगर्विता ।

	तां श्वभिः खादयेत् राजा संस्थाने बहुभिः स्थितः ॥ इति ।

वसिष्ठस् तु जातिविशेषेण विशेषम् आह:


    शूद्रश् चेद् ब्राह्मणीम् अभिगच्छेत् तृणैर् वेष्टयित्वा शूद्रम् अग्नौ प्रास्य ब्राह्मण्याः शिरसि वपनं कारयित्वा सर्पिषाभ्यज्य नग्नां खरम् आरोप्य महापथम् अनुसंव्राजयेत् पूता भवतीति विज्ञायते । वैश्यश् चेद् ब्राह्मणीम् अभिगच्छेल् लोहितदर्भैर् वेष्टयित्वा वैश्यम् अग्नौ प्रस्येत् । ब्राह्मण्याः शिरसि वपनं कारयित्वा सर्पिषाभ्यज्य नग्नां खरम् आरोप्य महापथम् अनुसंव्राजयेत् पूता भवतीति विज्ञायते । राजन्यश् चेद् ब्राह्मणीम् अभिगच्छेच् छरपत्रैर् वेष्टयित्वा राजन्यम् अग्नौ प्रास्येत् । ब्राह्मण्याः शिरसि वपनं कारयित्वा सर्पिषाभ्यज्य नग्नां खर्म् आरोप्य महापथम् अन्य्संव्राजयेत् पूता भवतीति विज्ञायते । एवं वैश्यो राजन्यां शूद्रश् च राजन्यवैश्ययोः । इति ।

अनुलोमेषु प्रतिलोमं गच्छत्सु व्याघ्र आह ।

	वर्णानाम् अनुलोमानां परस्परसमागमे ।

	व्युत्क्रमेण ततो राजा खादयेद् वानरैः स्त्रियम् ॥

	शृगालैर् बुद्धिपूर्वं चेत् पुरुषो वधम् अर्हति ।

	अयम् एवानुलोमानां स्वजातिव्युत्क्रमेष्व् इति ॥ इति ॥ २३।१४ ॥

<details open><summary>विश्वास-प्रस्तुतिः</summary>

पुमांसं घातयेत् ॥ २३।१५ ॥
</details>

<details><summary>मूलम्</summary>

पुमांसं घातयेत् ॥ २३।१५ ॥
</details>

अनन्तरोक्ते विषये गन्ता पुमान् राज्ञा घातयितव्यः । वधप्रकारश् चानन्तरम् एव वसिष्ठवचनेन दर्शितः ॥ २३।१५ ॥

<details open><summary>विश्वास-प्रस्तुतिः</summary>

यथोक्तं वा ॥ २३।१६ ॥
</details>

<details><summary>मूलम्</summary>

यथोक्तं वा ॥ २३।१६ ॥
</details>

लिङ्गोद्धार इत्यादि यथोक्तं वा दण्डप्रणयनं कर्तव्यम् । सप्रत्ययाप्रत्ययाभ्यासानभ्यासापेक्षो ऽयं विकल्पः ॥ २३।१६ ॥

<details open><summary>विश्वास-प्रस्तुतिः</summary>

गर्दभेनावकीर्णी निरृतिं चतुष्पथे यजेत् ॥ २३।१७ ॥
</details>

<details><summary>मूलम्</summary>

गर्दभेनावकीर्णी निरृतिं चतुष्पथे यजेत् ॥ २३।१७ ॥
</details>

	अवकीर्णी भवेद् गत्वा ब्रह्मचारी तु योषितम् । 

इति याज्ञवल्क्यः । स चतुष्पथे गर्दभेन पशुना निरृतिं यजेत् । अत्र मानवो विशेषः ।

	अवकीर्णी तु काणेन गर्दभेन चतुष्पथे ।

	पाकयज्ञविधानेन यजेत निरृतिं दिशि ॥ इति ।

वसिष्ठस् तु ।


    ब्रह्मचारी चेत् स्त्रियम् उपेयाद् अरण्ये चतुष्पथे लौकिके ऽग्नौ रक्षोदैवतं गर्दभं पशुम् आलभेत, नैरृतं वा चरुं निर्वपेत् तस्य जुहुयात् कामाय स्वाहा, कामकामाय स्वाहा, निरृत्यै स्वाहा, रक्षोदेवताभ्यः स्वाहा । इति ॥ २३।१७ ।

<details open><summary>विश्वास-प्रस्तुतिः</summary>

तस्याजिनम् ऊर्ध्ववालं परिधाय लोहितपत्रः सप्त  
गृहान् भैक्षं चरेत् कर्माचक्षाणः ॥ २३।१८ ॥
</details>

<details><summary>मूलम्</summary>

तस्याजिनम् ऊर्ध्ववालं परिधाय लोहितपत्रः सप्त  
गृहान् भैक्षं चरेत् कर्माचक्षाणः ॥ २३।१८ ॥
</details>

एवं गर्दभेनेष्ट्वा तस्यैव गर्दभस्याजिनम् ऊर्ध्ववालं परिधाय लोहितपात्रः पाकेन लोहितं मृन्मयं पात्रं हस्ते गृहीत्वा कर्माचक्षाणो ऽवकीर्णिने भिक्षां देहीति ब्रुवाणः सप्त गृहान् भैक्षं चरेत् । सप्तसु गृहेषु यावल् लब्धं तावद् एवाशनम् । अलाभ उपवासः ॥ २३।१८ ॥

<details open><summary>विश्वास-प्रस्तुतिः</summary>

संवत्सरेण शुध्येत् ॥ २३।१९ ॥
</details>

<details><summary>मूलम्</summary>

संवत्सरेण शुध्येत् ॥ २३।१९ ॥
</details>

संवत्सरम् एतद् व्रतं चरेच् छुद्धो भवति । अत्र मनुः ।

	तेभ्यो लब्धेन भैक्षेण वर्तयन्न् एककालिकम् ।

	उपस्पृशंस् त्रिषवणम् अब्देनैकेन शुध्यति ॥ इति ।

इदं च वार्षिकं श्रोत्रियस्य विप्रस्य वैश्यपत्न्यां द्रष्टव्यम् । आहतुः शङ्खलिखितौ: “गुप्तायां वैश्यायाम् अवकीर्णः संवत्सरं त्रिषवणम् अनुतिष्ठेत् क्षत्रियायां द्वे वर्षे ब्राह्मण्यां त्रीणि वर्षाणि” इति । गुप्तायां चेच् छ्रोत्रियपत्नीत्वादिगुणशालिन्याम् । अङ्गिराः ।

	अवकीर्णिनिमित्तं तु ब्रह्महत्याव्रतं चरेत् ।

	चीरवासास् तु षण्मासांस् तथा मुच्येत किल्बिषात् ॥ इति ।

तद् अकामतो गौतमीयं कामविषयम् । पुनः शङ्खलिख्तौ:


    स्वैरिण्यां वृषल्याम् अवकीर्णः सचैलं स्नात उदकुम्भं दद्याद् ब्राह्मणाय । वैश्यायां चतुर्थकालाहारो ब्राह्मणान् भोजयेद् यवभारं च गोभ्यो दद्यात् । क्षत्रियायां त्रिरात्रम् उपोषितो घृतपात्रं दद्यात् । ब्रह्मण्यां षड्रात्रम् उपोषितो गां दद्यात् । गोष्व् अवकीर्णः प्राजापत्यं चरेत् । षण्डायाम् अवकीर्णः पलालभारं सीसमाषकं च दद्यात् । इति ।

इदं चावकीर्णप्रायश्चित्तं सर्वेषाम् एव त्रैवर्णिकब्रह्मचारिणां समानम् । तथा च शाण्डिल्यः ।

	अवकीर्णी द्विजो राजा वैश्यश् चापि खरेण तु ।

	इष्ट्वा भैक्षाशनो नित्यं शुध्यत्य् अब्दात् समाहितः ॥ इति ॥ २३।१९ ॥

<details open><summary>विश्वास-प्रस्तुतिः</summary>

रेतःस्कन्दने भये रोगे स्वप्ने   
	ऽग्नीन्धनभैक्षचरणानि सप्तरात्रम्   
  अकृत्वाज्यहोमः समिधो वा रेतस्याभ्याम् ॥ २३।२० ॥
</details>

<details><summary>मूलम्</summary>

रेतःस्कन्दने भये रोगे स्वप्ने   
	ऽग्नीन्धनभैक्षचरणानि सप्तरात्रम्   
  अकृत्वाज्यहोमः समिधो वा रेतस्याभ्याम् ॥ २३।२० ॥
</details>

भये रोगे स्वप्ने वा यदि ब्रह्मचारिणो रेतः स्कन्देत् ततो रेतस्याभ्यां मन्त्राभ्याम् आज्यहोमः कर्तव्यः । समिधो वा । होम इत्य् उपसमस्तम् अपेक्ष्यते । एतत् तु भये रोग इत्यादि ब्रह्मचारिव्यतिरिक्तस्यापि । तथाग्नीन्धनं समिदाधानं भैक्षचरणं च सप्तरात्रम् अकृत्वा पूर्ववद् धोमः । रेतस्ये ऋचौ “पुनर् माम् ऐत्व् इन्द्रियम्” इति । “पुनर् मनः पुनर् आत्मा म आगात्” इत्य् एके । आश्वलायनेन तु “पुनर् माम् ऐत्व् इन्द्रियम्” इति, “इमे ये ऽधिष्ठयासो ऽग्नये” इति ।

	भये रोगे तथा स्वप्ने सिक्त्वा शुक्रम् अकामतः ।

	आदित्यम् अर्चयित्वा तु पुनर् माम् इत्य् ऋचं जपेत् ॥ इति ।

प्राजापत्यं सकृत्सेकविषयम् । गौतमीयम् अभ्यासविषयम् । हारीतः ।

	यः कुर्याद् उपकुर्वाणः कामतो ऽकामतो ऽपि वा ।

	तद् एव द्विगुणं कुर्याद् ब्रह्मचारी तु नैष्ठिकः ॥ इति ।

अत्र वसिष्ठः: “एतद् एव रेतसः प्रयत्नोत्सर्गे दिवा स्वप्ने च व्रतान्तरेषु चैवम्” इति । गर्दभं पशुम् आलभेत नैरृतं वा चरुं निर्वपेद् इति प्रकृतम् ।

	वानप्रस्थो यतिश् चैव खण्डने सति कामतः ।

	पराकत्रयसंयुक्तम् अवकीर्णिव्रतं चरेत् ॥

इति शाण्डिल्यः ।

	पुंसि मैथुनम् आसेव्य यत्नोत्सर्गे च रेतसः ।

	ब्रह्मचारी यथाभ्यासं स्नात्वाथ हविषा यजेत् ॥

	पुंसि मैथुनम् आसाद्य वानप्रस्थो यतिस् तथा ।

	कृच्छ्रं चान्द्रायणं चैव कृत्वा शुध्यति किल्बिषात् ॥ 

इति कण्वः ।

	सूर्यस्य त्रीन् नमस्कारान् स्वप्ने सिक्त्वा गृही चरेत् ।

	यतिश् चैव वनस्थश् च त्रिः कुर्याद् अघमर्षणम् ॥

इति काश्यपः ।

	मैथुनं तु समासाद्य पुंसि योषिति वा पुनः ।

	गोयाने ऽप्सु दिवा चैव स्वापे च स्नानम् आचरेत् ॥

इति मानवम् । गृहस्थस्य –

	ऋतौ तु गर्भशङ्कित्वात् स्नानं मैथुनिनः स्मृतम् ।

	अनृतौ तु यदा गच्छेच् छौचं मूत्रपुरीषवत् ॥

इत्य् अङ्गिराः । वृद्धवसिष्ठः ।

	यस् तु पाणिगृहीतायाम् अस्ये कुर्वीत मैथुनम् ।

	तस्य रेतसि तं मासं पितरस् तस्य शेरते ॥ इति ॥ २३।२० ॥

<details open><summary>विश्वास-प्रस्तुतिः</summary>

सूर्याभ्युदितो ब्रह्मचारी तिष्ठेद् अहर् अभुञ्जानो  
ऽभ्यस्तमितश् च रात्रिं जपन् सावित्रीम् ॥ २३।२१ ॥
</details>

<details><summary>मूलम्</summary>

सूर्याभ्युदितो ब्रह्मचारी तिष्ठेद् अहर् अभुञ्जानो  
ऽभ्यस्तमितश् च रात्रिं जपन् सावित्रीम् ॥ २३।२१ ॥
</details>

यस् तु सूर्य उदयति स्वपिति स सूर्याभ्युदितो ब्रह्मचारी सर्वम् अहर् अभुञ्जानस् तिष्ठेत् । अभ्यस्तमितश् च रातिं सर्वाम् आसीत, “तिष्ठेद् अहनि रात्राव् आसीत” इति कृच्छ्रे दर्शनात् । जपन् सावित्रीम् इत्य् उभयत्र समानम् । ब्रह्मचारिग्रहणाद् गृहस्थादीनाम् अन्यत् प्रायश्चित्तम् । “आतमितः प्राणम् आयच्छेद् इत्य् एके” इत्य् आपस्तम्बीयं गृहस्थस्य । आह वसिष्ठः ।

	वनस्थश् च यतिश् चैव सूर्येणाभ्युदितो यदि ।

	ब्रह्मकूर्चाशिनौ भूत्वा जपेतां द्रुपदां त्व् अहः ॥ इति ।

अभ्यस्तम् इतयोर् अपीदम् एव । आह प्रजापतिः ।

	पालाशं पद्मपत्रं वा ताम्रं वाथ हिरण्मयम् ।

	गृहीत्वा सादयित्वा च ततः कूर्चं समारभेत् ॥

	गायत्र्यादाय गोमूत्रं गन्धद्वारेति गोमयम् ।

	आप्यायस्वेति च क्षीरं दधिक्राव्णेति वै दधि ॥

	शुक्रम् अपि ज्योतिर् असीत्य् आज्यं देवस्य त्वा कुशोदकम् ।

	चतुर्दशीम् उपोष्याथ पौर्णमास्यां समाचरेत् ॥

	गोमयद् द्विगुणं मूत्रं सर्पिर् दद्याच् चतुर्गुणम् ।

	क्षीरम् अष्टगुणं देयं दधि पञ्चगुणं तथा ॥

	स्थापयित्वाथ दर्भेषु पालाशैः पत्रकैर् अथ ।

	तत् समुद्धृत्य होतव्यं देवताभ्यो यथाक्रमम् ॥

	अग्नये चैव सोमाय सावित्र्या चैव मन्त्रतः ।

	प्रणवेन तथा हुत्वा स्विष्टकृत् प्रणवेन तु ॥

	एतद् ब्रह्मकृतं कूर्चं पवित्रं च तथैव च ।

	एवं हुत्वा ततः शेषं पापं ध्यात्वा समाहितः ॥

	आलोड्य प्रणवेनैव निर्मथ्य प्रणवेन तु ।

	उद्धृत्य प्रणवेनैव पिबेच् च प्रणवेन तु ॥

	एतद् ब्रह्मकृतं कूर्चं मासि मासि चरेद् द्विजः ।

	सर्वपापविशूद्धात्मा स्वर्गलोकं स गच्छति ॥

	यत् त्वगस्थिगतं पापं देहे तिष्ठति देहिनाम् ।

	ब्रह्मकूर्चो दहेत् सर्वं प्रदीप्ताग्निर् इवेन्धनम् ॥ इति ।

बुद्धिपूर्वे ऽबुद्धिपूर्वे साधारणम् इदम् । तथा च मनुः ।

	तं चेद् अभ्युदियात् सूर्यः शयानं कामकारतः ।

	निम्लोचेद् वाप्य् अविज्ञानाज् जपन्न् उपवसेद् दिनम् ॥ इति ।

दिनम् इत्य् उपलक्षणं निम्लोचने रात्रिम् उपवसेद् इति । अभयरोगस्य इति जाबालिवचनाद् भये रोगे च प्रायश्चित्तम् न भवति ॥ २३।२१ ॥

<details open><summary>विश्वास-प्रस्तुतिः</summary>

अशुचिं दृष्ट्वादित्यम् ईक्षेत प्राणायामं कृत्वा ॥ २३।२२ ॥
</details>

<details><summary>मूलम्</summary>

अशुचिं दृष्ट्वादित्यम् ईक्षेत प्राणायामं कृत्वा ॥ २३।२२ ॥
</details>

अशुचिश् चण्डालादिः । तं दृष्ट्वा प्राणायामम् एकं कृत्वा सूर्यम् ईक्षेत । जपादिनियमकाल इदं ब्रह्मचारिणः ।

	आचम्य प्रयतो नित्यं जपेद् अशुचिदर्शने ।

	सौर्यान् मन्त्रान् यथोत्साहं पावमानीश् च शक्ततः ॥

इति मानवं नैष्ठिकादीनाम् । अशुचिदर्शने द्विजः प्रणवं जपेद् इति जाबालिगृह्यवचनं गृहस्थविषयम् । अशुचिदर्शन आदित्यदर्शनं ब्राह्मणदर्शनं गवाम् अग्नेर् वेत्य् औशनसं नियमकालाद् अन्यत्र । जाबालिगृह्ये द्विजग्रहणाच् छूद्रस्य न विधिर् न प्रतिषेधः ॥ २३।२२ ॥

<details open><summary>विश्वास-प्रस्तुतिः</summary>

अभोज्यभोजने ऽमेध्यप्राशने वा   
निष्पुरीषीभावः ॥ २३।२३ ॥
</details>

<details><summary>मूलम्</summary>

अभोज्यभोजने ऽमेध्यप्राशने वा   
निष्पुरीषीभावः ॥ २३।२३ ॥
</details>

नित्यम् अभोज्यं केशकीटावपन्नम् इत्य् आरभ्याभोज्यान्य् उक्तानि । तानि च बहुप्रकाराणि । जातिदुष्टानि लशुनादीनि । कालदुष्टानि पर्युषितादीनि । परिग्रहदुष्टान्य् उत्सृष्टादीनाम् अन्नानि । संसर्गदुष्टानि केशकीटाद्युपहतानि । क्रियादुष्टान्य् आचमनोत्थानव्यपेतादीनि । तेषाम् अभोज्यानां भोजने च । मेध्यं पवित्रम् । अमेध्यम् अपरिशुद्धं स्थानपात्रपाकस्पर्शप्रदात्रादिना । तेषाम् अमेध्यानां प्राशने च निष्पुरीषीभावः कार्यः । यथा निष्पुरीषम् उदरं भवति तथा कार्यम् ॥ २३।२३ ॥

<details><summary>हरदत्त-प्रस्तावः</summary>

तत् कथम् ।
</details>

<details open><summary>विश्वास-प्रस्तुतिः</summary>

त्रिरात्रावरम् अभोजनम् ॥ २३।२४ ॥
</details>

<details><summary>मूलम्</summary>

त्रिरात्रावरम् अभोजनम् ॥ २३।२४ ॥
</details>

तिस्रो रात्रीर् न किंचिद् भुञ्जीत । न किंचित् खादयेत् । न किंचित् पिबेत् । एवं निष्पुरीषीभावो ’वाप्यते । अवरग्रहणाच् चतूरात्रादेर् अपि भावः (लाभः) । परमेण सप्तरात्रम् । तथा च आपस्तम्बः: “अभोज्यं भुक्त्वा नैष्पुरीष्यं तत् सप्तरात्रेणावाप्यते” इति ॥ २३।२४ ॥

<details open><summary>विश्वास-प्रस्तुतिः</summary>

सप्तरात्रं वा स्वयंशीर्णान्य् उपभुञ्जानः  
फलान्य् अनतिक्रामन् ॥ २३।२५ ॥
</details>

<details><summary>मूलम्</summary>

सप्तरात्रं वा स्वयंशीर्णान्य् उपभुञ्जानः  
फलान्य् अनतिक्रामन् ॥ २३।२५ ॥
</details>

शुध्यतीति शेषः । अथ वा नोपवसेत् किं तु स्वयंशीर्णानि स्वयंपतितानि फलानि भुञ्जानो ऽनतिक्रामन्न् अस्वादुफलोपलम्भे तदतिक्रमेण स्वादुफलान्तरग्रहणार्थम् अगच्छन् सप्तरात्रम् एवं कुर्वञ् शुध्यति ॥ २३।२५ ॥

<details open><summary>विश्वास-प्रस्तुतिः</summary>

प्राक् पञ्चनखेभ्यश् छर्दनं घृतप्राशनं  
च ॥ २३।२६ ॥
</details>

<details><summary>मूलम्</summary>

प्राक् पञ्चनखेभ्यश् छर्दनं घृतप्राशनं  
च ॥ २३।२६ ॥
</details>

तत्रैवाभोज्यप्रकरणे पञ्चनखाश् च शल्यकेत्यादिभिर् अष्टभिः सूत्रैर् यान्य् अभोज्यान्य् उक्तानि तेभ्यः प्राग् यान्य् अभोज्यानि नित्यम् अभोज्यम् इत्यादिभिर् एकोनविंशतिसूत्रैर् उक्तानि तेषु भुक्तेषु छर्दयित्वा घृतं प्राश्य विशुध्यति । एवं च पूर्वकं प्रायश्चित्तद्वयं स्वभावदुष्टेषु पञ्चनखादिष्व् एवावतिष्ठते । अत्र विष्णुः: “मलानां मज्जानाम् अन्यतरस्य प्राशने चान्द्रायणं कुर्याल् लशुनपलाण्डुकगृञ्जनतज्जविड्वराहग्रामकुक्कुटनरमांस-भक्षणे च सर्वेष्व् एतेषु द्विजातीनां प्रायश्चित्तं पुनः संस्कारः । बृहस्पतिः ।

	अलेह्यानाम् अपेयानाम् अभक्ष्याणां च भक्षणे ।

	रेतोमूत्रपुरीषाणां शुद्धिश् चान्द्रायणं स्मृतम् ॥

अङ्गिराः ।

	अलेह्यानाम् अपेयानाम् अभक्ष्याणां च भक्षणे ।

	रेतोमूत्रपुरीषाणाम् ऋषिकृच्छ्रो विशोधनम् ॥

	पद्मोदुम्बरबिल्वानां कुशपर्णपलाशयोः ।

	एतेषाम् उदकं पीत्वा तप्तेनैव विशुध्यति ॥

काश्यपः:


    लशुनपलाण्डुगृञ्जनकुक्कुटभक्षणे मेदःशुक्रपाने ऽयाज्ययाजने ऽभोज्यभोजने ऽभक्ष्यभक्षणे ऽगम्यागमने चैवं प्रायश्चित्तं ब्राह्मणेभ्यो निवेद्य षड्रात्रोपोषितश् चीर्णान्ते प्राच्याम् उदीच्यां दिशि गत्वा यत्र ग्राम्यपशूनां शब्दो न श्रूयते तस्मिन् देशे ऽग्निं प्रज्वाल्य ब्रह्मासनम् आस्तीर्य तत्प्रणीतेन विधिना पुनः संस्कारम् अर्हति ।

सुमन्तुः:


    लशुनपलाण्डुगृञ्जनभक्षणे वीरश्राद्धे सूतिकाभोज्यान्नमधुमांसमूत्र-रेतो’मेध्याभक्ष्यभक्षणे सावित्र्यष्टसहस्रेण मूर्ध्नि संपातान् अवनयेत् । एतान्य् एवातुरस्य भिषिक्क्रियायाम् अप्रतिषिद्धानि भवन्ति । यानि चान्यान्य् एवंप्रकाराणि तेष्व् अप्य् अदोषः ।

	पलाण्डुं लशुनं चैव गृञ्जनं कवकं तथा ।

	चत्वार्य् अज्ञानतो जग्ध्वा तप्तकृच्छ्रं चरेद् द्विजः ॥

मनुस् तु ।

	छत्राकं विड्वराहं च लशुनं ग्रामकुक्कुटम् ।

	पलाण्डुं गृञ्जनं चैव मत्या भुक्त्वा भवेद् द्विजः ॥

	अमत्यैतानि षड् जग्ध्वा कृच्छ्रं सान्तपनं चरेत् ।

	यतिचान्द्रायणं वापि शेषेषूपवसेद् अहः ॥

	संवत्सरस्यैकम् अपि चरेत् कृच्छ्रं द्विजोत्तमः ।

	अज्ञातभुक्तशुद्ध्यर्थं ज्ञातस्य तु विशेषतः ॥

शातातपः: “लशुनपलाण्डुगृञ्जनकुसुम्भशरकवकामेध्यभक्षणे तप्तकृच्छ्रः” । विष्णुः: “वृन्ताककवकाशने सान्तपनम्” । पैठीनसिः: “लशुनपलाण्डुगृञ्जनभक्षणे प्राजापत्यम्” । देवलः: “अभक्ष्यभक्षणे कृच्छ्रम्” । पैठीनसिः: “अभक्ष्यभक्षणे तप्तकृच्छ्रम्” । संवर्तः ।

	अभोज्यभोजनं कृत्वा ब्रह्मक्षत्रविशां गणः ।

	गोमूत्रयावकाहारः सप्तरात्रेण शुध्यति ॥

बृहस्पतिः।

	पीत्वा शुक्लकषायाणि भुक्त्वा चान्नं विगर्हितम् ।

	भवेद् अप्रयतो विप्रः कर्मणः स्याद् अधोगतिः ॥

विष्णुः: “दधिवर्जितानि सर्वशुक्लानि चात्र प्रास्योपवसेत्” । इति प्रकृतम् । शङ्खः ।

	लोहितान् वृक्षनिर्यासान् व्रश्चनप्रभवांस् तथा ।

	भुक्त्वा ऋबीसपक्वं च त्रिरात्रं तु व्रती भवेत् ॥

शङ्खलिखितौ: “सर्वासां द्विस्तनीनां क्षीरप्राशने ऽजावर्जम् एतद् एव । अत्र षड्रात्रम् अभोजनं चान्द्रायणं च” इति प्रकृतम् । अनिर्दशाविगोक्षीरप्राशने तदहर् अभोजनं सचैलस्नानं च । शातातपः ।

	उष्ट्रीक्षीरम् अविक्षीरम् अन्नं च मृतिसूतके ।

	चोरस्यान्नं नवश्राद्धे भुक्त्वा चान्द्रायणं चरेत् ॥

पैठीनसिः: “अविखरोष्ट्रमानुषदुग्धप्राशने पुनर् उपनयनं प्राजापत्यं च” । बौधायनः: “अवेः पयःपाने कृच्छ्रो ऽन्यत्र गव्यात् । गवि त्रिरात्रोपवासः” । शङ्खः ।

	अनिर्दशाया गोः क्षीरम् आजं माहिषम् एव च ।

	गोश् च क्षीरं विवत्सायाः पीत्वा पक्षव्रतं चरेत् ॥

	क्षीराणि यान्य् अपेयानि तद्विकाराशने बुधः ।

	सप्तरात्रव्रतं कुर्याद् यद् एतत् परिकीर्तितम् ॥

सुमन्तुः: “एकशफोष्ट्रस्यन्दिन्यविस्त्रीक्षीरप्राशने गोमहिष्यजानां चानिर्दशाहानां क्षीरप्राशने त्रिरात्रं यावकस् त्रिषवणं च” । विष्णुः: “गो’जाविमहिषीवर्जं सर्वपयांसि च तान्य् अप्य् अनिर्दशाहानि स्यन्दिनीसंधिनीविवत्साक्षीरं चामेध्यभुजश् च क्षीरं प्राश्योपवसेत्” इति प्रकृतम् । हारीतः: “अनुक्तानां सत्त्वानां भक्षणे ऽतिकृच्छ्रो ग्राम्याणां चान्द्रायणम्” । यमः ।

	वराहैकशफानां च काककुक्कुटयोस् तथा ।

	क्रव्यादानां च सर्वेषाम् अभक्ष्या ये च कीर्तिताः ॥

	मांसमूत्रपुरीषाणि प्राश्य गोमांसम् एव च ।

	श्वगोमायुकपीनां च तप्तकृच्छ्रं विशोधनम् ॥

	उपोष्य द्वादशाहं वा कूष्माण्डैर् जुहुयाद् घृतम् ॥

वसिष्ठः: “श्वकुक्कुटग्राम्यसूकरकाकगृध्रभासवायसपारावतमानुषकाकोलूकानां मांसादने सप्तरात्रम् उपवासो निष्पुरीषीभावो घृतप्राशनं पुनः संस्कारश् च कार्यः” ।

	बिडालकाकाखूच्छिष्टं जग्ध्वा च नकुलस्य च ।

	केशकीटावपन्नं च पिबेद् ब्रह्मसुवर्चलाम् ॥

	केशकीटावपन्नं च स्त्रीभिः स्वादंस् तथैव च ।

	श्वोदक्याभ्यां च संस्पृष्टं पञ्चगव्येन शुध्यति ॥

यमः ।

	माक्षिकं फाणितं शाकं गोरसं लवणं घृतम् ।

	एतानि हस्तदत्तानि भुक्त्वा सान्तपनं चरेत् ॥

शङ्खः ।

	एकपङ्क्त्युपविष्टानां विषमं यः प्रयच्छति ।

	यश् चैवाश्नात्य् अयं सर्वः कुर्याद् ब्रह्महणि व्रतम् ॥

यमः ।

	ब्राह्मणक्षत्रियविशां शूड्राणां सहभोजनम् ।

	प्राजापत्यं तप्तकृच्छ्रम् अतिकृच्छ्रं तथैव च ॥

	चान्द्रायणम् इति प्रोक्तं प्रायश्चित्तं क्रमेण तु ॥

शातातपः ।

	यो ऽगृहीत्वा विवाहाग्निं गृहस्थ इति मन्यते ।

	अन्नं तस्य न भोक्तव्यं वृथापाको हि स स्मृतः ॥

	वृथापाकस्य भुक्त्वान्नं प्रायश्चित्तं चरेद् द्विजः ।

	प्राणायामं त्रिर् अभ्यस्य घृतं प्राश्य विशुध्यति ॥

अङ्गिराः ।

	ब्रह्मक्षत्रविशां भुक्त्वा न दोषो ऽस्त्य् अग्निहोत्रिणाम् ।

	सूतके शाव आशौचे अस्थिसंचयनात् परम् ॥

	चाण्डालः श्वपचः क्षत्ता सूतो वैदेहकस् तथा ।

	मागधायोगवौ चैव सप्तैते ऽन्त्यावसायिनः ॥

	अन्त्यावसायिनाम् अन्नम् अश्नीयाद् यस् तु कामतः ।

	स तु चान्द्रायणं कुर्यात् तप्तकृच्छ्रम् अथापि वा ॥

यमः ।

	ब्राह्मणान्नं ददच् छूद्रः शूद्रान्नं ब्राह्मणो ददत् ।

	उभाव् एताव् अभोज्यान्नौ भुक्त्वा चान्द्रायणं चरेत् ॥ २३।२६ ॥

<details open><summary>विश्वास-प्रस्तुतिः</summary>

आक्रोशानृतहिंस्रासु त्रिरात्रं परमं तपः ॥ २३।२७ ॥
</details>

<details><summary>मूलम्</summary>

आक्रोशानृतहिंस्रासु त्रिरात्रं परमं तपः ॥ २३।२७ ॥
</details>

महापातकोपपातकयुक्ताद् अन्यत्राक्रोशे सतासता वा दोशेणातिवादे साक्ष्यादिविषयाद् अन्यत्रानृते तत्रोक्तत्वात् । प्राणिभ्यो ऽन्यत्र हिंसायाम्, प्राणिषूक्तत्वात् । एतेषु निमित्तेषु परमं तपः परमेण त्रिरात्रम् अनशनं ब्रह्मचर्यं कर्तव्यम् । परमग्रहणाद् एकरात्रादेर् अपि लाभः । तत्र ब्राह्मण आक्रोशे त्रिरात्रम्, क्षत्रिय द्विरात्रम्, वैश्य एकरात्रम्, शूद्रे ऽहर् इति व्यवस्था ।

अनृते ऽप्य् एवम् । फलाफलाद्यपेक्षया ब्राह्मणादिस्वामिकेषु वृक्षादिष् हिंसायाम् अप्य् एवम् । अत्र प्रजापतिः ।

	अनृते सोमपः कुर्यात् त्रिरात्रं परमं तपः ।

	पूर्णाहुतिं वा जुहुयात् सप्त ते अग्न इत्य् ऋचा ॥ 

इति ।

	अनृतोक्तौ ष्ठीवने च दन्तस्पर्शन एव च ।

	पतितानां च संभाषे दक्षिणं श्रवणं स्पृशेत् ॥ इति ।

इदं परिहासादिनिमित्तानृतविषयम् । हारीतः ।

	प्रत्याश्रुत्यानृतं भ्रूतान् मिथ्या सत्यम् अथापि वा ।

	स तप्तकृच्छ्रसहितं चरेच् चान्द्रायणव्रतम् ॥

प्रजापतिः ।

	मांसं भुक्त्वा ब्रह्मचारी पुनः संस्कारम् अर्हति ।

	अभ्यास ऐन्दवं चैव नैष्ठिको द्विगुणं चरेत् ॥

	वनस्थस् त्रिगुणं कुर्याद् यतिः कुर्याच् चतुर्गुणम् ।

	मांसाशने ऽनृतोक्तौ च शवनिर्हरणे तथा ॥ इति । २३।२७ ॥

<details><summary>हरदत्त-प्रस्तावः</summary>

आक्रोशे विशेषः ।
</details>

<details open><summary>विश्वास-प्रस्तुतिः</summary>

सत्यवाक्ये वारुणीमानवीभिर् होमः । २३।२८ ॥
</details>

<details><summary>मूलम्</summary>

सत्यवाक्ये वारुणीमानवीभिर् होमः । २३।२८ ॥
</details>

आक्रोशे सत्यवाक्ये सति वारुणीभिर् मानवीभिश् चाज्यहोमः कर्तव्यः । त्रिरात्रं परमम् इत्य् एव । “यत् किंचेदम्,” “इमं मे वरुण,” “तत् त्वा यामि,” “अवते हेड” इति वारुण्यः । अग्निर् उक्थे पुरोहित इत्य् आरभ्याध्यायपरिसमाप्तेर् मानव्य ऋच एकोनषष्टिर् मनुना दृष्टाः । तास्वन्त्याश् चतस्रो मक्षू देववत् इत्याद्यास् तैत्तिरीयके सौमारौद्य मिष्टौ धाय्यत्वेन विनियुक्ताः । असाव् आदित्य इत्य् अस्मिन्न् अनुवाके मानवी ऋचौ धाय्ये कुर्याद् इति । सूत्रकारो ऽप्य् आह: “मानवी ऋचा धाय्ये मक्षू देववत् इत्य् एतासां द्वे इति । तत्रान्त्याभिर् आभिश् चतसृभिर् होम इत्य् एके । अन्ये तु ऋग्वेदपाठिताभिः सर्वाभिर् ऋग्भिर् इति ॥ २३।२८ ॥

<details open><summary>विश्वास-प्रस्तुतिः</summary>

विवाहमैथुननर्मार्तसंयोगेष्व् अदोषम्   
एक ऽनृतम् ॥ २३।२९ ॥
</details>

<details><summary>मूलम्</summary>

विवाहमैथुननर्मार्तसंयोगेष्व् अदोषम्   
एक ऽनृतम् ॥ २३।२९ ॥
</details>

विवाहकाले कन्यावरयोर् असत्स्व् अपि गुणेषु कथितेष्व् इदं ते दास्यामीति प्रतिश्रुत्याप्रदाने च न दोशः । तथा मैथुनसंयोग इदं ते दास्यामीत्य् उक्त्वा मैथुने कृते तस्यादाने ऽपि न दोषः । नर्म परिहासस् तत्संयोगे ऽनृतवचने न दोषः । तद् यथा भोक्तुकामं गृहम् आगतं श्यालादिकं प्रत्युच्यते – एहि मन्य् ओदनं भोक्ष्यसे भुक्तः सो ऽतिथिभिर् इत्य् एवंप्रायम् । आर्तसंयोग आर्तस्य दुःखोपशमायानृतवचने न दोषः । तेनैतेषु निमित्तेष्व् अनृतवचनेषु न प्रायश्चित्तम् इति ॥ २३।२९ ॥

<details open><summary>विश्वास-प्रस्तुतिः</summary>

न तु खलु गुर्वर्थेषु ॥ २३।३० ॥
</details>

<details><summary>मूलम्</summary>

न तु खलु गुर्वर्थेषु ॥ २३।३० ॥
</details>

गुरुप्रयोजनेषु विवाहादिष्व् अप्य् अन्र्तं न वक्तव्यम् ॥ २३।३० ॥

<details><summary>हरदत्त-प्रस्तावः</summary>

कस्माद् यतः ।
</details>

<details open><summary>विश्वास-प्रस्तुतिः</summary>

सप्त पुरुषान् इतश् च परतश् च हन्ति मनसापि   
गुरोर् अनृतं वदन्न् अल्पेष्व् अप्य् अर्थेषु ॥ २३।३१ ॥
</details>

<details><summary>मूलम्</summary>

सप्त पुरुषान् इतश् च परतश् च हन्ति मनसापि   
गुरोर् अनृतं वदन्न् अल्पेष्व् अप्य् अर्थेषु ॥ २३।३१ ॥
</details>

इत इत्य् आत्मानं निर्दिशति । आत्मानम् आरभ्य सप्त पुरुषान् पुत्रपौत्रादीन् परतश् च सप्त पुरुषान् पितृपितामहादीन् हन्ति पीडयति पापेन योजयतीति । मनसापि गुरोर् अनृतं चिन्तयन्न् अल्पेष्व् अपि प्रयोजनेषु किम् अङ्ग महत्सु वाचा वदन्न् इति ॥ २३।३१ ॥

<details open><summary>विश्वास-प्रस्तुतिः</summary>

अन्त्यावसायिनीगमने कृच्छ्राब्दः ॥ २३।३२ 
</details>

<details><summary>मूलम्</summary>

अन्त्यावसायिनीगमने कृच्छ्राब्दः ॥ २३।३२ 
</details>

अन्त्यावसायिनीनां गमने मैथुनाचरणे कृच्छ्राब्दः प्रायश्चित्तं संवत्सरं प्राजापत्यविधिनावस्थानम् । बुद्धिपूर्व इदम् ॥ २३।३२ ॥

<details open><summary>विश्वास-प्रस्तुतिः</summary>

अमत्या द्वादशरात्रः ॥ २३।३३ ॥
</details>

<details><summary>मूलम्</summary>

अमत्या द्वादशरात्रः ॥ २३।३३ ॥
</details>

कृच्छ्रे प्रकृते द्वादशरात्रग्रहणं पराकोपसंग्रहणार्थम् । तथा च –

	अन्त्याजानां तु गमने भोजने च प्रमापणे ।

	पराकेण विशुद्धः स्याद् भगवान् अङ्गिराब्रवीत् ॥ इति ।

इदम् अपि रेतःसेकात् प्राग् एवोपरतस्य । ऊर्ध्वं तु वासिष्ठम्: “द्वादशरात्रम् अब्भक्षो द्वादशरात्रम् उपवसेद् अश्वमेधावभृथं वा गच्छेत् । एतेन चाण्डालीव्यवायो व्याख्यातः” इति ॥ २३।३३ ॥

<details open><summary>विश्वास-प्रस्तुतिः</summary>

उदक्यागमने त्रिरात्रस् [त्रिरात्रः] ॥ २३।३३ ॥
</details>

<details><summary>मूलम्</summary>

उदक्यागमने त्रिरात्रस् [त्रिरात्रः] ॥ २३।३३ ॥
</details>

उदक्यागमने सति ब्रह्मचर्यानशनदिना प्रायश्चित्तेन त्रिरात्रो गमयितव्यः । बुद्धिपूर्वे सकृद्गमन इदम् । अभ्यासे मानवम् ।

	अमानुषीषु गोवर्जम् उदक्यायाम् अयोनिषु ।

	रेतः सिक्त्वा जले चैव कृच्छ्रं सान्तपनं चरेत् ॥ इति ।

अबुद्धिपूर्वे सकृद्गमने शातातपोक्तम्: “अनुदकमूत्रपुरीषकरणे च काकस्पर्शने सचैलस्नानं महाव्याहृतिभिर् होमश् च । रजस्वलागमने चैवम्” इति । अभ्यासे वासिष्ठम्: “रजस्वलागमने शुक्लम् ऋषभं दद्यात्  कृष्णपिङ्ग[ल?]म्” इति । [द्विउर्क्तिस् उक्तार्था] ॥ २३।३३ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने त्रयोविंशो ऽध्यायः**

## 
**अथ चतुर्विंशो ऽध्यायः**

<details><summary>हरदत्त-प्रस्तावः</summary>

रहस्यं प्रायश्चित्तं वक्ष्यते ॒
</details>

<details open><summary>विश्वास-प्रस्तुतिः</summary>

रहस्यं प्रायश्चित्तम् अविख्यातदोषस्य ॥ २४।१ ॥
</details>

<details><summary>मूलम्</summary>

रहस्यं प्रायश्चित्तम् अविख्यातदोषस्य ॥ २४।१ ॥
</details>

यस्य पापस्य दोषः परैर् न विख्यातस् तस्य प्रायश्चित्तं रहस्यं भवति । यथा परैर् न ज्ञायते तथा कर्तव्यम् इति यावत् । यैर् विना यत् पातकं कर्तुं न शक्यते तद्व्यतिरिक्तैर् ज्ञातत्वं निषिध्यते । तेन पारदार्ये पतितसंवासे च तैर् ज्ञातत्वे ऽपि वक्ष्यमाणं भवत्य् एव ॥ २४।१ ॥

<details open><summary>विश्वास-प्रस्तुतिः</summary>

चतुरृचं तरत्समन्दीत्य् अप्सु जपेद् अप्रतिग्राह्यं   
प्रतिजिघृक्षन् प्रतिगृह्य वा ॥ २४।२ ॥
</details>

<details><summary>मूलम्</summary>

चतुरृचं तरत्समन्दीत्य् अप्सु जपेद् अप्रतिग्राह्यं   
प्रतिजिघृक्षन् प्रतिगृह्य वा ॥ २४।२ ॥
</details>

जातिदुष्टस्य वा कर्मदुष्टस्य वा पुरुषस्य स्वभूतं स्वयंदुष्टं च कृष्णाजिनाद्य् अप्रतिग्राह्यम् । गत्यभावात् प्रतिजिघृक्षन् प्रतिगृहीतुम् इच्छंस् तरत्समन्दीधावतीति चतुरृचं सूक्तम् अप्सु जपेत् । नाभिदध्ने जले स्थित इत्य् एके । निमग्न इत्य् अन्ये । प्रतिगृह्य वा प्रतिग्रहात् पश्चाद् वा जपेत् । एवं तुल्यवद् विकल्पः । अन्ये प्रतिग्रहात् पूर्वम् एवाप्रतिग्राह्यम् इति ज्ञाते प्राग् जपः । पश्चाज् ज्ञाते पश्चाज् जप इति । अत्र मनुः ।

	प्रतिगृह्याप्रतिग्राह्यं भुक्त्वा चान्नं विगर्हितम् ।

	जपंस् तरत्समन्दीयं मुच्यते मानवस् त्र्यहात् ॥ इति ।

प्रजापतिः ।

	जपादिपूरणा कुर्यात् ख्यातदोषो द्विजोत्तमः ।

	रहःकृतस्य दोषस्य तत् तद् एवाभ्यसेत् तथा ॥ इति ।

इदम् अभ्यासविषयम् ॥ २४।२ ॥

<details open><summary>विश्वास-प्रस्तुतिः</summary>

अभोज्यं बुभुक्षमाणः पृथिवीम् आवपेत् ॥ २४।३ ॥
</details>

<details><summary>मूलम्</summary>

अभोज्यं बुभुक्षमाणः पृथिवीम् आवपेत् ॥ २४।३ ॥
</details>

नित्यम् अभोज्यं केशकीटावपन्नम् इत्य् उक्तम् । यदि गत्यभावे तद् एव भोक्तुम् इच्छति तदा पृथिवीम् आवपेन् मृदं प्रक्षिपेत् ततो भुञ्जीत ॥ २४।३ ॥

<details open><summary>विश्वास-प्रस्तुतिः</summary>

ऋत्वन्तरारमण उदकोपस्पर्शनाच् छुद्धिम्   
एके ॥ २४।४ ॥
</details>

<details><summary>मूलम्</summary>

ऋत्वन्तरारमण उदकोपस्पर्शनाच् छुद्धिम्   
एके ॥ २४।४ ॥
</details>

ऋतुमध्य आरमण उदक्यागमन उदकोपस्पर्शनात् सचैलस्नानाच् छुद्धिम् आहुर् एके । उदक्यागमने त्रिरात्र इति प्रकाशविषयम् । एकेग्रहणं परत्रापि संबध्यते ॥ २४।४ ॥

<details open><summary>विश्वास-प्रस्तुतिः</summary>

स्त्रीषु ॥ २४।५ ॥
</details>

<details><summary>मूलम्</summary>

स्त्रीषु ॥ २४।५ ॥
</details>

एके स्वस्त्रीषूदकोपस्पर्शनम् अन्यत्र त्रिरात्रं मन्यन्ते । अपर आह – स्त्रीषु वडवाद्यास्व् अपि गोवर्जं मैथुन आचरित उदकोपस्पर्शनाच् छुद्धिम् एके मन्यन्ते ॥ २४।५ ॥

<details><summary>हरदत्त-प्रस्तावः</summary>

अथ ब्राह्मणवधे रहस्यम् ।
</details>


        **पयोव्रतो वा दशरात्रं घृतेन द्वितीयम् अद्भिस् तृतीयं दिवादिष्व् एकभक्तिको जलक्लिन्नवासा लोमानि नखानि त्वचं मांसं शोणितं स्नाय्व् अस्थि मज्जानमिति होमा आत्मनो मुखे मृत्योर् आस्ये जुहोमीत्य् अन्ततः सर्वेषां प्रायश्चित्तं भ्रूणहत्यायाः ॥ २४।६ ॥**

भ्रूणहत्या ब्रह्महत्या । तरयाः प्रायश्चित्तम् इदम् उच्यते । आदित एकं दशरात्रं पयोव्रतः क्षीराहारः स्यात् । द्वितीयं दशरात्रं घृतेन वर्तयेत् । तृतीयम् अद्भिः । वाशब्दाद् धविष्यभोजनो वा । शक्तितो विकल्पः । एतेषु दिवसेष्व् एकभक्तिकः पयःप्रभृति किम् अपि पूर्वोक्तं सकृद् एवोपभुञ्जीत । कदा दिवादिषु प्रातःकालेषु न सायं न मध्याह्ने । जलक्लिन्नवासा एषु दिवसेष्व् आर्द्रवासाश् च स्यात् । तथा होमाश् चाष्टौ प्रत्यह्म् आज्येन कर्तव्याः । तत्र मन्त्राः – लोमानि नखानि त्वचं मांसं शोणितं स्नाय्व् अस्थि मज्जानम् इति । तेषां सर्वेषाम् आत्मनो मुखे मृत्योर् आस्ये जुहोमि स्वाहेत्य् अन्ते प्रयोक्तव्यम् । जुहोतिचोदना स्वाहाकारप्रदानेति वचनात् । तद् यथा । लोमान्य् आत्मनो मुखे मृत्योर् आस्ये जुहोमि स्वाहा, नखान्य् आत्मनो मुखे मृत्योर् आस्ये जुहोमि स्वाहेत्य् एवंप्रकारा होमाः ॥ २४।६ ॥

<details><summary>हरदत्त-प्रस्तावः</summary>

अथ भ्रूणहत्याया एवान्यत् प्रायश्चित्तमुच्यते ।
</details>

<details open><summary>विश्वास-प्रस्तुतिः</summary>

उक्तो नियमः ॥ २४।७ ॥
</details>

<details><summary>मूलम्</summary>

उक्तो नियमः ॥ २४।७ ॥
</details>

पयोव्रतो वेत्यादिर् वक्ष्यमाणे ऽपि वेदितव्यः ॥ २४।७ ॥

<details open><summary>विश्वास-प्रस्तुतिः</summary>

अग्ने त्वं पारयेति महाव्याहृतिभिर् जुहुयात् \
	कूष्माण्डैश् चाज्यम् ॥ २४।८ ॥
</details>

<details><summary>मूलम्</summary>

अग्ने त्वं पारयेति महाव्याहृतिभिर् जुहुयात् \
	कूष्माण्डैश् चाज्यम् ॥ २४।८ ॥
</details>

अग्ने त्वं पारयेत्य् ऋचा महाव्याहृतिभिर् भूरादिभिः कूष्माण्डैर् यद् देवा देवहेडनम् इत्यादिभिश् च क्रमेण सकृद् आज्यं जुहुयात् ॥ २४।८ ॥


        **तद्व्रत एव वा ब्रह्महतासुरापानस्तेयगुरुतल्पेषु प्राणायामैस् तान्तो ऽघ्मर्षणं जपन् समम् अश्वमेधावभृथेनेदं च प्रायश्चित्तम् ॥ २४।९ ॥**

तद्व्रत एव वा तेनैव पयोव्रतो वेत्यादिना व्रतेनोपेतश् चतुर्षु ब्रह्महत्यादिषु पापेषु प्रायश्चित्तं कुर्यात् । प्राणायामैस् तान्तो म्लानो यावद्भिः प्राणायामैस् तान्तो भवति तावद्भिः कुर्याद् अघमर्षणम् । अघमर्षणेन ऋषिणा दृष्टम् ऋतं च सत्यं चेत्यादिनाघमर्षणं । तच् चाश्वमेधावभृथेन समं तुल्यम् । जपन्न् इति वर्तमानप्रयोगेण प्रत्यहम् एव त्रिंशद्रात्रं व्रतं कुर्यात् । अत्र मनुः ।

	यथाश्वमेधः क्रतुराट् सर्वपापप्रणाशनः ।

	तथाघमर्षणं सूक्तं सर्वपापप्रणाशनम् ॥ २४।९ ॥

<details open><summary>विश्वास-प्रस्तुतिः</summary>

सावित्रीं वा सहस्त्रकृत्व आवर्तयन् पुनीते  
हैवात्मानम् ॥ २४।१० ॥
</details>

<details><summary>मूलम्</summary>

सावित्रीं वा सहस्त्रकृत्व आवर्तयन् पुनीते  
हैवात्मानम् ॥ २४।१० ॥
</details>

तद्व्रत एवेत्य् अनुवर्तते । प्राणायामैस् तान्त इति च । सावित्रीं सहस्रकृत्व आवर्तयन्न् इति जप्यमात्रं भिद्यते । अन्यत् समानम् । एवं कुर्वन्न् आत्मानं पुनीते ब्रह्महत्यादिभश् चतुर्भ्यः शोधयति । हेति प्रसिद्धौ । एवेत्य् अवधारणे । ततश् चान्येष्व् अपि पापेषु सावित्र्यभ्यासः शुद्धिहेतुः । तथा च वसिष्ठः ।

	सहस्रपरमां देवीं शतमध्यां दशावराम् ।

	शुद्धिकामः प्रयुञ्जीत सर्वपापेष्व् अपि स्थितः ॥ इति ।

व्याघ्रो ऽप्य् आह ।

	न सावित्रीसमम् जप्यं न व्याहृतिसमं हुतम् ।

	नान्नतोयसमं दानं न चाहिंसासमं तपः ॥ इति ॥ २४।१० ॥

<details><summary>हरदत्त-प्रस्तावः</summary>

प्रायश्चित्तान्तरम् आह ।
</details>

<details open><summary>विश्वास-प्रस्तुतिः</summary>

अन्तर्जले वाघमर्षणं त्रिर् आवर्तयन् सर्वपापेभ्यो  
विमुच्यते [विमुच्यते] ॥ २४।११ ॥
</details>

<details><summary>मूलम्</summary>

अन्तर्जले वाघमर्षणं त्रिर् आवर्तयन् सर्वपापेभ्यो  
विमुच्यते [विमुच्यते] ॥ २४।११ ॥
</details>

तद्व्रत् एवोदकस्यान्तनिमग्नस् त्रिंशद्रात्रम् अघमर्षणं त्रिर् अभ्यस्य सर्वस्मात् पापाज् ज्ञानकृताद् अज्ञानकृताच् च मुच्यते । द्विरुक्तिश् च व्याख्याता ॥ २४।११ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने चतुर्विंशो ऽध्यायः**

## 
**अथ पञ्चविंशो ऽध्यायः**

उक्तानि महापातकेषु रहस्यप्रायश्चित्तानि । अथोपपातकेषु वक्ष्यन् प्रथमम् अवकीर्णिनः प्रायश्चित्तं वक्तुं तस्य निन्दातिशयप्रदर्शनाय श्रुतिम् उदाहरति ।

<details open><summary>विश्वास-प्रस्तुतिः</summary>

तद् आहुः कतिधावकीर्णी प्रविशतीति ॥ २५।१ ॥
</details>

<details><summary>मूलम्</summary>

तद् आहुः कतिधावकीर्णी प्रविशतीति ॥ २५।१ ॥
</details>

तद् इति वाक्योपन्यासः । कतिधावकीर्णी कतिभिः प्रकारैः किं किं प्रविशतीति ब्रह्मवादिन आहुः ॥ २५।१ ॥

<details><summary>हरदत्त-प्रस्तावः</summary>

अत्रोत्तरम् ॥
</details>

<details open><summary>विश्वास-प्रस्तुतिः</summary>

मरुतः प्राणेनेन्द्रे बलेन बृहस्पतिं   
ब्रह्मवर्चसेनाग्निम् इवेतरेण सर्वेणेति ॥ २५।२ ॥
</details>

<details><summary>मूलम्</summary>

मरुतः प्राणेनेन्द्रे बलेन बृहस्पतिं   
ब्रह्मवर्चसेनाग्निम् इवेतरेण सर्वेणेति ॥ २५।२ ॥
</details>

प्राणेन पञ्चवृत्तिना मरुतो वायून्य् प्रविशति । इन्द्रं बलेन प्रविशति । वृत्तस्वाध्यायसंपद्ब्रह्मवर्चसेन बृहस्पतिः । इतरेण सर्वेण चक्षुरादिनेन्द्रियवर्गेणाग्निम् एव प्रविशति । एवम् अल्पायुर् निरुत्साहो ब्रह्मवर्चसहीनश् चक्षुरादिहीनश् चावकीर्णी भवति । अतश् चरितव्यं प्रायश्चित्तम् ॥ २५।२ ॥

<details><summary>हरदत्त-प्रस्तावः</summary>

तदानीम् आह ।
</details>

<details open><summary>विश्वास-प्रस्तुतिः</summary>

सो ऽमावास्यायां निश्य् अग्निम् उपसमाधाय  
प्रायश्चित्ताज्याहुतीर् हुहोति ॥ २५।३ ॥
</details>

<details><summary>मूलम्</summary>

सो ऽमावास्यायां निश्य् अग्निम् उपसमाधाय  
प्रायश्चित्ताज्याहुतीर् हुहोति ॥ २५।३ ॥
</details>

सो ऽवकीर्ण्य् अमावास्यायां निश्य् अर्धरात्रे गृह्योक्तेन मार्गेणाग्निं प्रतिष्ठाप्योपसमाधायाज्यभागान्ते प्रायश्चित्तरूपा आज्याहुतीर् जुहोति ॥ २५।३ ॥

<details><summary>हरदत्त-प्रस्तावः</summary>

तत्र मन्त्रौ ।
</details>


        **कामावकीर्णो ऽस्म्य् अवकीर्णो ऽस्मि कामकमाय स्वाहा । कामाभिदुग्धो ऽस्म्य् अभिदुग्धो ऽस्मि कामकामाय स्वाहेति समिधम् आधायानुपर्युक्ष्य यज्ञवास्तु कृत्वोपोत्थाय समासिञ्चत्व् इत्य् एतया त्रिर् उपतिष्ठेत ॥ २५।४ ॥**

होमान्त एकां समिधं तूष्णीम् आधायादिते ऽन्वमंस्था इत्यादिभिर् अग्निम् अनुपर्युक्षति । ततो यज्ञवास्तु करोति । अत्र छन्दोगानां गृह्ये स्विष्टकृतो ऽनन्तरं पठ्यते: “समिधम् आधाय दर्भान् आज्ये हवींषि च त्रिर् अवधायाग्रमध्यमूलान्य् अक्तं रिहाणा वियन्तु वय इत्य् अभ्युक्ष्याग्नाव् अनुप्रहरेद् यः (यो?) भूतानाम् अधिपती रुद्रस् तन्तिचरो वृषा पशून् अस्माकं मा हिंसीर् एतद् अस्तु हुतं तव स्वाहेति तद् यज्ञवास्तु सर्वत्र कुर्याद् इति । तद् एतद् यव्ञवास्तु कृत्वोपोत्थायाग्निसमीपे स्थित्वा समासिञ्चतु, इत्य् एतया च त्रिर् अग्निम् उपतिष्ठेत ॥ २५।४ ॥

<details><summary>हरदत्त-प्रस्तावः</summary>

त्रिरुपस्थानस्यार्थवादः ।
</details>

<details open><summary>विश्वास-प्रस्तुतिः</summary>

त्रय इमे लोका एषां लोकानाम् अभिजित्या अभिक्रान्त्या  
इति ॥ २५।५ ॥
</details>

<details><summary>मूलम्</summary>

त्रय इमे लोका एषां लोकानाम् अभिजित्या अभिक्रान्त्या  
इति ॥ २५।५ ॥
</details>

त्रयो हि लोका भूर् भुवः स्वर् इति । तेषाम् अभिजितिर् भोगयोग्यतापादनम् । अभिक्रान्तिस् तत्रैवाधिपत्येनाधिष्ठायावस्थानम् । तदर्थम् एवं कर्तव्यम् इति संबन्धः ॥ २५।५ ॥


        **एतद् एवैकेषां कर्माधिकृत्य यो ऽप्रयत इव स्यात् स इत्थं जुहुयाद् इत्थम् अनुमन्त्रयेत वरो दक्षिणेति प्रायश्चित्तम् अविशेषात् ॥ २५।६ ॥**

यो ऽपूत इव स्याद् अन्यो ऽप्य् आत्मानम् अपूतम् इव मन्यते न केवलम् अवकीर्णी सो ऽप्य् एतद् एवोक्तं कर्माधिकृत्येत्थं जुहुयाद् इत्थम् अनुमन्त्रयेत होमम् उपस्थानं चैवं कुर्यात् । वरो दक्षिणा । गौर् वै वरः । सा स्वयंकर्तृकत्वाद् ब्रह्मणे देयेति श्रवणविशेषात् । <u>अविशेषेण</u> सर्वेषाम् उपपातकिनाम् इदं प्रायश्चित्तम् इत्य् एकेषां मतम् ॥ २५।६ ॥


        **अनार्जवपैशुनप्रतिषिद्धाचारानाद्यप्राशनेषु शूद्रायां च रेतः सिक्त्वायोनौ च दोषवति च कर्मण्य् अपि संधिपूर्वे ऽब्लिङ्गाभिर् अप उपस्पृशेद् वारुणीभिर् अन्यैर् वा पवित्रैः ॥ २५।७ ॥**

अनार्जवं शाठ्यम् । पैशुनं परदोषसूचनम् । प्रतिषिद्धाचारो निषिद्धानुष्ठानम् । अनाद्यम् अभक्ष्यं तस्य प्राशनम् । एतेषु शूद्रायां रेतः सिक्त्वायोनौ चास्यादिषु वा रेतः सिक्त्वा, दोषवति कर्मणि परपीडात्मके स्तेयात्मके च संधिपूर्वे बुद्धिपूर्वे, अपशब्दाद् अबुद्धिपूर्वे कृते ऽब्लिङ्गाभिर् आपो हि ष्ठा मयोभुव इति तिसृभिर् हिरण्यवर्णाः शुचयः पावका इति चतसृभिः, वारुणीभिर् यत् किंचेदम् इमं मे वरुण तत् त्वा याम्यव ते हेड इत्य् एताभिर् अन्यैर् वा पवित्रैः पवमानः सुवर्जन इत्यादिभिर् अप उपस्पृशेत् पूर्वं स्नात्वा पश्चाद् अञ्जलिना मूर्ध्नि मन्त्रैर् एतैर् अपः क्षिपेत् । यद्य् अप्य् अनाद्यप्राशनम् अपि प्रतिषिद्धाचारस् तथापि पृथगुपादानात् तेषु बहुभिर् मार्जनम् अनाद्यप्राशने यथासंभवं द्रष्टव्यम् ॥ २५।७ ॥

<details open><summary>विश्वास-प्रस्तुतिः</summary>

प्रतिषिद्ध्वाङ्मनसापचारे व्याहृतयः पञ्च  
सत्यान्ताः ॥ २५।८ ॥
</details>

<details><summary>मूलम्</summary>

प्रतिषिद्ध्वाङ्मनसापचारे व्याहृतयः पञ्च  
सत्यान्ताः ॥ २५।८ ॥
</details>

प्रतिषिद्धविषये यो वाङ्मनसयोर् अपचारः कुत्सिता प्रवृत्तिस् तत्र व्याहृतयः पञ्च जप्या भूरादयः सत्यान्ताः प्रथमे ऽध्याय उक्ताः । वाङ्मनसोर् इति पाठो ऽस्मभ्यं न रोचते । अचतुरेति समासान्तविधिप्रसङ्गात्, प्रतिषिद्धग्रहणस्य च दुरन्वयत्वात् ॥ २५।८ ॥


        **सर्वास्व् अपो वाचामेद् अहश् च मादित्यश् च पुनात्व् इति प्राता रात्रिश् च मा वरुणश् च पुनात्व् इति सायम् ॥ २५।९ ॥**

सर्वासु पापक्रियास्व् अनार्जवादिष्व् आभ्यां मन्त्राभ्याम् अपो ऽभिमन्त्र्याचामेद् अहश् चेति प्रातः पिबेद् रात्रिश् चेति सायं पिबेत् ॥ २५।९ ॥

<details open><summary>विश्वास-प्रस्तुतिः</summary>

अष्टौ वा समिध आदध्याद् देवकृतस्येति हुत्वैव   
सर्वस्माद् एनसो मुच्यते [मुच्यते] ॥ २५।१० ॥
</details>

<details><summary>मूलम्</summary>

अष्टौ वा समिध आदध्याद् देवकृतस्येति हुत्वैव   
सर्वस्माद् एनसो मुच्यते [मुच्यते] ॥ २५।१० ॥
</details>

अथ वा देवकृतस्येत्यादिभिर् मन्त्रैर् अष्टौ समिध आदध्याज् जुहुयात् । हुत्वैव सर्वस्माद् एनसो न केवलम् अनार्जवादिभ्यः किं त्व् अयाज्ययाजनादेर् अप्य् एनसो मुच्यते । अस्य होमस्य मुख्यत्वप्रदर्शनार्थम् एवकारः । हुत्वैवान्यद् अकृत्वेति । ततश् च सति संभव इदम् एव ज्यायः । देवकृतस्यैनसो ऽवयजनम् असि स्वाहेत्यादयो ऽष्टौ मन्त्राः [द्विरुक्तिर् उक्तार्था] ॥ २५।१० ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने पञ्चविंशो ऽध्यायः**

## 
**अथ षड्विंशो ऽध्यायः**

<details><summary>हरदत्त-प्रस्तावः</summary>

कृच्छ्रातिकृच्छ्रौ चान्द्रायणम् इत्य् उक्तम् । तत्र क्रमेण कृच्छ्रादिस्वरूपम् आह ।
</details>

<details open><summary>विश्वास-प्रस्तुतिः</summary>

अथातः कृच्छ्रान् व्याख्यास्यामः ॥ २६।१ ॥
</details>

<details><summary>मूलम्</summary>

अथातः कृच्छ्रान् व्याख्यास्यामः ॥ २६।१ ॥
</details>

अथशब्दो ऽधिकारार्थः । अतःशब्दो हेतौ । य एत आख्याता न शक्यन्ते कर्तुम् अतः कृच्छ्रान् व्याख्यास्याम इति ॥ २६।१ ॥

<details open><summary>विश्वास-प्रस्तुतिः</summary>

हविष्यान् प्रातराशान् भुक्त्वा तिस्रो रात्रीर् नानीयात् ॥ २६।२ ॥
</details>

<details><summary>मूलम्</summary>

हविष्यान् प्रातराशान् भुक्त्वा तिस्रो रात्रीर् नानीयात् ॥ २६।२ ॥
</details>

यज्ञियैर् वरकादिव्यतिरिक्तैर् निष्पादितान् घृतादिसंयुक्तान् क्षारलवणवर्जितान् प्रातराशान् । अश्नन्त [अश्यन्त?] इत्य् आशा ग्रासाः । दिवा भोज्यान् ग्रासान् भुक्त्वा । अथापरं त्र्यहम् इति वक्ष्यमाणत्वाद् अत्रापि त्र्यहम् इति गम्यते । तिस्रो रात्रीर् नाश्नीयाद् इति तस्मिंस् त्र्यहे रात्र्यशनप्रतिषेधः श्रुत्यनुसारेण कृतः । पुनर् अयं वक्तव्यः । कथम् –

	सायं प्रातर् द्विजातीनाम् अशनं श्रुतिचोदितम् ।

इति परिसंख्यानाद् द्विर् एव भोजनं प्राप्तम् । तत्र प्रातराशान् भुक्त्वेत्य् उक्ते परिसंख्यानात् सिद्धा रात्राव् अशननिवृत्तिर् यथोत्तरत्र दिवा भोजननिवृत्तिः ॥ २६।२ ॥

<details open><summary>विश्वास-प्रस्तुतिः</summary>

अथापरं त्र्यहं नक्तं भुञ्जीत ॥ २६।३ ॥
</details>

<details><summary>मूलम्</summary>

अथापरं त्र्यहं नक्तं भुञ्जीत ॥ २६।३ ॥
</details>

एवं दिवा हविष्यभोजनेन त्र्यहं नीत्वानन्तरं त्र्यहं नक्तम् एव भुञ्जीत । हविष्यान् इत्य् एव ॥ २६।३ ॥

<details open><summary>विश्वास-प्रस्तुतिः</summary>

अथापरं त्र्यहं न कंचन याचेत ॥ २६।४ ॥
</details>

<details><summary>मूलम्</summary>

अथापरं त्र्यहं न कंचन याचेत ॥ २६।४ ॥
</details>

अथ नक्तभोजनत्र्यहानन्तरम् त्र्यहं न कंचन बन्धुम् अपि याचेत । याच्ञाप्रतिषेधो ऽयम् । स्वद्रव्यस्य वायाचितलब्धस्याप्रतिषेधः । एवम् उक्ते हविष्यनियमो न प्राप्नोति । कालविशेषाश्रवणाद् द्विर्भोजनं च प्राप्नोति । न याचेतेत्य् अत्रापि हविष्यान् इत्य् एवानुवर्तते । अयाचितलब्धे ऽपि सकृद् एव सिद्धम् । कुतः । अथापरम् इति वचनस्य पूर्वेण सदृशार्थत्वात् । तत् तु दिवा नक्तं वा यथेच्छम् । अन्ये तु “त्र्यहम् अयाचितव्रतः” [आप्ध् १।२७।७] इत्य् आपस्तम्बीये दर्शनाद् अयाचितलब्धेनैव त्र्यहं वृत्तिर् न स्वद्रव्येण । नापि याचितलब्धेनेति वर्णयन्ति । अनुष्ठानम् अप्य् एवम् एव ॥ २६।४ ॥

<details open><summary>विश्वास-प्रस्तुतिः</summary>

अथापरं त्र्यहम् उपवसेत् ॥ २६।५ ॥
</details>

<details><summary>मूलम्</summary>

अथापरं त्र्यहम् उपवसेत् ॥ २६।५ ॥
</details>

स्पष्टम् । एवम् अयं द्वादशाहसाध्यः कृच्छ्रः । वसिष्ठेन प्रकारान्तरम् अपि दर्शितम् ।

	अहः प्रातर् अहर् नक्तम् अहर् एकम् अयाचितम् ।

	अहश् चोपवसेद् एकम् एवं चतुरहौ परौ ॥

	अनुग्रहार्थं विप्राणां मनुर् धर्मभृतां वरः ।

	बालवृद्धातुराणां च शिशुकृच्छ्रम् उवाच ह ॥ इति ।

भरद्वाजः ।

	प्राजापत्यं चरन् विप्रो यद्य् अशक्तो दिने दिने ।

	विप्रान् पञ्चावराञ् शुद्धान् भोजयेत् सम्यग् अर्चितान् ॥ इति ।

यस्मिन् दिने ऽशक्तिस् तत्रैवम्, दिनान्तरेषु पूर्ववत् । तत्राप्य् अशक्तो ब्राह्मणभोजनम् उपवासदिनेष्व् अशक्तो वा ब्राह्मणभोजनं दत्वा हविष्यान् सम्यग् भुञ्जीत ॥ २६।५ ॥

<details><summary>हरदत्त-प्रस्तावः</summary>

अथ कृच्छ्रस्य गुणविधिः ।
</details>

<details open><summary>विश्वास-प्रस्तुतिः</summary>

तिष्ठेद् अहनि रात्राव् आसीत क्षिप्रकामः ॥ २६।६ ॥
</details>

<details><summary>मूलम्</summary>

तिष्ठेद् अहनि रात्राव् आसीत क्षिप्रकामः ॥ २६।६ ॥
</details>

यः कामयेत क्षिप्रं शुध्येयम् इति स तिष्ठन्न् एवाहर् नयेत् । भोजनाद्यविरोधेन रात्राव् आसीत । स्वापो ऽप्य् आसीनस्यैव । वसिष्ठस् तु क्षिप्रकामस्य प्रकारान्तरम् आह ।

	अथ चेत् त्वरते कर्तुं दिवसं मारुताशनः ।

	रात्रौ चैव जले तिष्ठेत् प्राजापत्येन तत् समम् ॥

	सावित्र्यष्टसहस्रं तु जप्यं कृत्वोत्थिते रवौ ।

	मुच्यते पातकैः सर्वैर् यदि न भ्रूणहा भवेत् ॥ २६।६ ॥

<details open><summary>विश्वास-प्रस्तुतिः</summary>

सत्यं वदेत् ॥ २६।७ ॥
</details>

<details><summary>मूलम्</summary>

सत्यं वदेत् ॥ २६।७ ॥
</details>

सत्यं यथादृष्टम् । विवाहादिविषये ऽपि सत्यम् एव वदेत् ॥ २६।७ ॥

<details open><summary>विश्वास-प्रस्तुतिः</summary>

अनार्यैर् न संभाषेत ॥ २६।८ ॥
</details>

<details><summary>मूलम्</summary>

अनार्यैर् न संभाषेत ॥ २६।८ ॥
</details>

द्विजातिव्यतिरिक्तैर् लिङ्गस्याविवक्षितत्वात् तत्स्त्रीभिर् अपि न संभाषेत ॥ २६।८ ॥

<details open><summary>विश्वास-प्रस्तुतिः</summary>

रौरवयौधाजपे नित्यं प्रयुञ्जीत ॥ २६।९ ॥
</details>

<details><summary>मूलम्</summary>

रौरवयौधाजपे नित्यं प्रयुञ्जीत ॥ २६।९ ॥
</details>

रौरवयौधाजपे सामनी । पुनानः सोमधारयेत्य् अस्याम् ऋचि गीते । नित्यं प्रत्यहं प्रयुञ्जीत गायेत् । अपर आह – नित्यं पुनः प्रयुञ्जीतेति ॥ २६।९ ॥


        **अनुसवनम् उदकोपस्पर्शनम् आपो हि ष्ठेति तिसृभिः पवित्रवतीभिर् मार्जयीत हिरण्यवर्णाः शुचयः पावका इत्य् अष्टाभिः ॥ २६।१० ॥**

उदकोपस्पर्शनं स्नानम् । तदनुवसनं त्रिषु सवनेषु कर्तव्यम् । तदनन्तरं च मार्जनम् आपो हि ष्ठेत्यादिभिः । पवमानः सुवर्जन इत्य् अनुवाके या ऋचस् ताः पवित्रवत्यः, लिङ्गसमवायात् । ताभिश् च तैत्तिरीये पञ्चमे काण्डे षष्ठे प्रश्ने हिरण्यवर्णाः शुचयः पावका इत्याद्या ऋचः पठ्यन्ते । ता दश् भवन्ति । तत्राष्टाभिः । यदि तु शाखान्तरे क्वचिद् अष्टाव् एव पठ्यन्ते ततस् ता एव ग्राह्याः ॥ २६।१० ॥

<details open><summary>विश्वास-प्रस्तुतिः</summary>

अथोदकतर्पणम् ॥ २६।११ ॥
</details>

<details><summary>मूलम्</summary>

अथोदकतर्पणम् ॥ २६।११ ॥
</details>

अथ मार्जनानन्तरम् उदकेन तर्पणं कर्तव्यम् ॥ २६।११ ॥


        **नमो ऽहमाय मोहमाय मंहमाय धुन्वते तापसाय पुनर्वसवे नमः । नमो मौञ्ज्यायोर्व्याय वसुविन्दाय सार्वविन्दाय नमः । नमः पाराय सुपाराय महापाराय वारयिष्णवे नमः । नमो रुद्राय पशुपतये महते देवाय त्र्यम्बकायैकचरायाधिपतये हराय शर्वायेशानायोग्राय वज्रिणे घृणिने क्पर्दिने नमः । नमः सूर्यायादित्याय नमः । नमो नीलग्रीवाय शितिकण्ठाय नमः । नमः कृष्णाय पिङ्गलाय नमः । नमो ज्येष्ठाय श्रेष्ठाय वृद्धायेन्द्राय हरिकेशायोर्ध्वरेतसे नमः । नमः सत्याय पावकाय पावकवर्णाय कामाय कामरूपिणे नमः । नमो दीप्ताय दीप्तरूपिणे नमः । नमस् तीक्ष्णाय तीक्ष्णरूपिणे नमः । नमः सोभ्याय सुपुरुषाय महापुरुषाय मधमपुरुषायोत्तमपुरुषाय ब्रह्मचारिणे नमः । नमश् चन्द्रललाटाय कृत्तिवाससे नमः ॥ २६।१२ ॥**

नायम् एको मन्त्रः, एताश् चाज्याहुतय इति बहुवचननिर्देशात् । किं तर्हि । त्रयोदशैते मन्त्राः । नमस्कारादयो नमस्कारान्ताश् च सर्वे । तत्र प्रथमे चतुर्थ्यन्तानि षड् देवस्य नामानि । द्वितीये चत्वारि । तथा तृतीये । चतुर्थे त्रयोदश । महते देवायेति महादेवपदम् एव व्यस्तम् उक्तम् । पञ्चमादिषु त्रिषु द्वे । अष्टमे षट् । नमवे पञ्च । दशमे द्वे । तथैकादशे । द्वादशे षट् । इति षट्पञ्चाशद् देवनामानि । एभिर् मन्त्रैस् तर्पणम् अनुसवनम् ॥ २६।१२ ॥

<details open><summary>विश्वास-प्रस्तुतिः</summary>

एतद् एवादित्योपस्थानम् ॥ २६।१३ ॥
</details>

<details><summary>मूलम्</summary>

एतद् एवादित्योपस्थानम् ॥ २६।१३ ॥
</details>

आदित्य उपस्थीयते येन तद् आदित्यस्योपस्थानम् । एतेन कृत्स्नेन मन्त्रेणादित्य उपस्थेय इत्य् उक्तं भवति । एतद् अप्य् अनुसवनं प्रत्यहम् । सकृद् इत्य् अन्ये, पृथग् योगकरणात् । अन्यथाथोदकतर्पणम् आदित्योपस्थानं चेत्य् एकम् एव योगम् अकरिष्यत् ॥ २६।१३ ॥

<details open><summary>विश्वास-प्रस्तुतिः</summary>

एता एवाज्याहुतयः ॥ २६।१४ ॥
</details>

<details><summary>मूलम्</summary>

एता एवाज्याहुतयः ॥ २६।१४ ॥
</details>

एता इति मन्त्रम् अपि परामृशति । एतच् छन्दस्याहुतिसामानाधिकरण्यात् स्त्रीलिङ्गता । एतैर् एव त्रयोदशभिर् मन्त्रैर् आज्यम् अपि होतव्यम् इत्य् उक्तं भवति । तत्र “जुहोतिचोदना स्वाहाकारप्रदाना” इति स्वाहाकारान् तैर् होमः प्रत्यहं सकृत् कर्तव्यः ॥ २६।१४ ॥

<details open><summary>विश्वास-प्रस्तुतिः</summary>

द्वादशरात्रस्यान्ते चरुं श्रपयित्वैताभ्यो देवताभ्यो  
जुहुयात् ॥ २६।१५ ॥
</details>

<details><summary>मूलम्</summary>

द्वादशरात्रस्यान्ते चरुं श्रपयित्वैताभ्यो देवताभ्यो  
जुहुयात् ॥ २६।१५ ॥
</details>

एवम् उक्तेन प्रकारेण द्वादशरात्रं नीत्वा तदन्ते त्रयोदशे ऽहनि गृह्योक्तेन मार्गेण चरुं श्रपयित्वैताभ्यो वक्ष्यमाणाभ्यो देवताभ्यो जुहुयात् ॥ २६।१५ ॥

<details><summary>हरदत्त-प्रस्तावः</summary>

ता आह_ ।
</details>


        **अग्नये स्वाहा सोमाय स्वाहाग्नीषोमाभ्याम् इन्द्राग्निभ्याम् विश्वेभ्यो देवेभ्यो ब्रह्मणे प्रजापतये ऽग्नये स्विष्टकत इति ॥ २६।१६ ॥**

स्विष्टकृता सह नवाहुतयः । द्विः स्वाहाकारपाठो ऽनुषङ्गप्रकारदर्शनार्थः । सर्व एव स्वाहाकारान्ताः [इत्य् अर्थः] ॥ २६।१६ ॥

<details open><summary>विश्वास-प्रस्तुतिः</summary>

ततो ब्राह्मणतर्पणम् ॥ २६।१७ ॥
</details>

<details><summary>मूलम्</summary>

ततो ब्राह्मणतर्पणम् ॥ २६।१७ ॥
</details>

ततो होमानन्तरं ब्राह्मणास् तर्पयितव्या भोजनादिभिः । “शुचीन् मन्त्रवतः सर्वकृत्येषु भोजयेत्” इत्य् आपस्तम्बः ॥ २६।१७ ॥

<details open><summary>विश्वास-प्रस्तुतिः</summary>

एतेनैवातिकृच्छ्रो व्याख्यातः ॥ २६।१८ ॥
</details>

<details><summary>मूलम्</summary>

एतेनैवातिकृच्छ्रो व्याख्यातः ॥ २६।१८ ॥
</details>

स्पष्टम् ॥ २६।१८ ॥

<details><summary>हरदत्त-प्रस्तावः</summary>

यस् त्व् अस्य विशेषस् तम् आह ।
</details>

	**यावत् सकृद् आददीत तावद् अश्नीयात् ॥ २६।१९ ॥ **

एकेन पाणिना यावत् सकृद् आदातुं शक्नुयात् तावद् एवाश्नीयात् । हविष्यं दिवा नक्तम् अयाचितम् उपवास इति विशेषाः स्थिता एव । अत्र मनुः ।

	एकैकं ग्रासम् अश्नीयात् त्र्यहाणि त्रीणि पूर्ववत् ।

	त्र्यहं चोपवसेद् अन्त्यम् इति कृच्छ्रः स उच्यते ॥ २६।१९ ॥

<details open><summary>विश्वास-प्रस्तुतिः</summary>

अब्भक्षस् तृतीयः स कृच्छ्रातिकृच्छ्रः ॥ २६।२० ॥
</details>

<details><summary>मूलम्</summary>

अब्भक्षस् तृतीयः स कृच्छ्रातिकृच्छ्रः ॥ २६।२० ॥
</details>

पूर्वोक्तेष्व् एव भोजनकालेषु केवलम् उदकम् एव पिबेत् स एष तृतीयः कृच्छ्रातिकृच्छ्रो नाम वेदितव्यः । अत्रोपवासदिनेष्व् आचमनव्यतिरेकेणोदकपानम् अपि न भवति । त एते त्रयः कृच्छ्रा उक्ताः ॥ २६।२० ॥

<details><summary>हरदत्त-प्रस्तावः</summary>

तेषु_ –
</details>

<details open><summary>विश्वास-प्रस्तुतिः</summary>

प्रथमं चरित्वा शुचिः पूतः कर्मण्यो   
भवति ॥ २६।२१ ॥
</details>

<details><summary>मूलम्</summary>

प्रथमं चरित्वा शुचिः पूतः कर्मण्यो   
भवति ॥ २६।२१ ॥
</details>

प्रथमं प्राजापत्यं चरित्वा शुचिः,

	संध्याहीनो ऽशुचिर् नित्यम् अनर्हः सर्वकर्मसु ।

इत्यादिना विहिताकरणनिमित्तेन दोषेण हीनः । पूतः प्रतिषिद्धाचरणजन्येनाधर्मेण रहितः । कर्मण्यः कर्मसु योग्यश् च भवति । कर्मण्य इति वचनाद् अप्रज्ञातदोषस्यापि कृच्छ्रानुष्ठानाद् इष्टेषु कर्मसु योग्यतेति ज्ञाप्यते ॥ २६।२१ ॥

<details open><summary>विश्वास-प्रस्तुतिः</summary>

द्वितीयं चरित्वा यत् किंचिद् अन्यन् महापातकेभ्यः   
पापं कुरुते तस्मात् प्रमुच्यते ॥ २६।२२ ॥
</details>

<details><summary>मूलम्</summary>

द्वितीयं चरित्वा यत् किंचिद् अन्यन् महापातकेभ्यः   
पापं कुरुते तस्मात् प्रमुच्यते ॥ २६।२२ ॥
</details>

द्वितीयम् अतिकृच्छ्रं चरित्वा महापातकव्यतिरिक्तैः पापैर् मुच्यते ॥ २६।२२ ॥

<details open><summary>विश्वास-प्रस्तुतिः</summary>

तृतीयं चरित्वा सर्वस्माद् एनसो मुच्यते ॥ २६।२३ ॥
</details>

<details><summary>मूलम्</summary>

तृतीयं चरित्वा सर्वस्माद् एनसो मुच्यते ॥ २६।२३ ॥
</details>

तृतीयं कृच्छ्रतिकृच्छ्रं चरित्वा सर्वस्मान् महापातकाद् अप्य् एनसो ऽनभिसंधिकृतान् मुच्यते ॥ २६।२३ ॥

<details><summary>हरदत्त-प्रस्तावः</summary>

एवं व्यस्तानां फलम् उक्त्वा समस्तानाम् आह ।
</details>

<details open><summary>विश्वास-प्रस्तुतिः</summary>

अथैतांस् त्रीन् कृच्छ्रांश् चरित्वा सर्वेषु वेदेषु स्नातो  
भवति सर्वैर् देवैर् ज्ञातो भवति ॥ २६।२४ ॥
</details>

<details><summary>मूलम्</summary>

अथैतांस् त्रीन् कृच्छ्रांश् चरित्वा सर्वेषु वेदेषु स्नातो  
भवति सर्वैर् देवैर् ज्ञातो भवति ॥ २६।२४ ॥
</details>

य एतांस् त्रीन् कृच्छ्रान् अव्यवधानेनानुतिष्ठति तस्य सर्वान् वेदान् अधीत्य स्नातस्य यत् फलं तत्तुल्यं फलं भवति । सर्वेषां देवानां लोका जितास् तेन ॥ २६।२४ ॥

<details><summary>हरदत्त-प्रस्तावः</summary>

अथ विदुषः प्रशंसा ।
</details>

<details open><summary>विश्वास-प्रस्तुतिः</summary>

यश् चैवं वेद [यश् चैवं वेद] ॥ २६।२५ ॥
</details>

<details><summary>मूलम्</summary>

यश् चैवं वेद [यश् चैवं वेद] ॥ २६।२५ ॥
</details>

यश् चैतान् कृच्छ्रान् स्वरूपेणेतिकर्तव्यतया फलेन विजानाति सो ऽपि सर्वेषु वेदेषु स्नातो भवति । सर्वैर् देवैर् ज्ञातो भवति । एवं ज्ञातं प्रशस्तम् इत्य् अर्थः । [द्विरुक्तिर् उक्तार्था] ॥ २६।२५ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने षड्विंशो ऽध्यायः**

## 
**अथ सप्तविंशो ऽध्यायः**

<details open><summary>विश्वास-प्रस्तुतिः</summary>

अथातश् चान्द्रायणम् ॥ २७।१ ॥
</details>

<details><summary>मूलम्</summary>

अथातश् चान्द्रायणम् ॥ २७।१ ॥
</details>

पूर्ववद् व्याख्येयम् । चन्द्रप्राप्तिनिमित्तभूतं कर्म चान्द्रायणम् । तथा चान्ते वक्ष्यति – चन्द्रमसः सलोकताम् आप्नोतीति ॥ २७।१ ॥

<details open><summary>विश्वास-प्रस्तुतिः</summary>

तस्योक्तो विधिः कृच्छ्रे ॥ २७।२ ॥
</details>

<details><summary>मूलम्</summary>

तस्योक्तो विधिः कृच्छ्रे ॥ २७।२ ॥
</details>

तिष्ठेद् अहनीत्यदिको यो विधिः कृच्छ्र उक्तः स चान्द्रायणस्यापि द्रष्टव्यः ॥ २७।२ ॥

<details><summary>हरदत्त-प्रस्तावः</summary>

यस् तु विशेषः स उच्यते ।
</details>

<details open><summary>विश्वास-प्रस्तुतिः</summary>

वपनं व्रतं चरेत् ॥ २७।३ ॥
</details>

<details><summary>मूलम्</summary>

वपनं व्रतं चरेत् ॥ २७।३ ॥
</details>

व्रतम् इति प्रायश्चित्तम् आह,

	एतैर् द्विजातयः शोध्या व्रतैर् आविष्कृतैनसः ।

इत्यादौ दर्शनात् । यदि प्रायश्चित्तार्थं चान्द्रायणं क्रियते तदा वपनम् अपि कर्तव्यम् । अविशेषे ऽपि पुरुषाणाम् एव । “तद् एव स्त्रियाः केशवपनवर्जम्” इति बौधायनस्मरणम् । चान्द्रायणे वपनविधानात् कृच्छ्रे प्रायश्चित्तार्थे ऽपि न भवति । व्रतं चरेद् इति वचनाद् अदृष्टार्थे कर्मण्यतार्थे च चान्द्रायणे न वपनम् ॥ २७।३ ॥

<details open><summary>विश्वास-प्रस्तुतिः</summary>

श्वोभूतां पौर्णमासीम् उपवसेत् ॥ २७।४ ॥
</details>

<details><summary>मूलम्</summary>

श्वोभूतां पौर्णमासीम् उपवसेत् ॥ २७।४ ॥
</details>

श्वः पौर्णमासी भवितेत्य् अवगम्य पूर्वेद्युश् चतुर्दश्याम् उपवसेत् । उपवासो भोजनलोपः ॥ २७।४ ॥


        **आप्यायस्व सं ते पयांसि नवो नव इति चैताभिस् तर्पणम् आज्यहोमो हविषश् चानुमन्त्रणम् उपस्थानं चन्द्रमसः ॥ २७।५ ॥**

आप्यायस्वेत्यादिभिर् मन्त्रैस् तर्पणादीनि चत्वारि कर्माणि कर्तव्यानि । वैषम्याद् यथासंख्यं न भवति । तत्र तर्पणहोमौ प्रतिमन्त्रं भवतः । अनुमन्त्रणम् उपस्थानं च समुच्चयेन । कृच्छ्रविध्यतिदेशाद् रौद्रेण य उदकतर्पणादयः प्राप्तास् तेषां च समुच्चय इत्य् एके । उपदिष्टैर् अतिदिष्टानां बाध इत्य् अन्ये ॥ २७।५ ॥

<details open><summary>विश्वास-प्रस्तुतिः</summary>

यद् देवा देवहेडनम् इति चतसृभिर् जुहुयात् ॥ २७।६ ॥
</details>

<details><summary>मूलम्</summary>

यद् देवा देवहेडनम् इति चतसृभिर् जुहुयात् ॥ २७।६ ॥
</details>

यद् देवा देवहेडनम् इत्य् अनुवाक आदितश् चतसृभिर् ऋग्भिर् अनादेशाद् आज्यं जुहुयात् । पूर्वाभिस् तिसृभिश् चेति सप्ताज्याहुतयः ॥ २७।६ ॥

<details open><summary>विश्वास-प्रस्तुतिः</summary>

देवकृतस्येति चान्ते समिद्भिः ॥ २७।७ ॥
</details>

<details><summary>मूलम्</summary>

देवकृतस्येति चान्ते समिद्भिः ॥ २७।७ ॥
</details>

आज्यहोमान्ते देवकृतस्येत्यादिभिः पूर्वोक्तैर् अष्टभिर् मन्त्रैः समिद्भिर् होमः कर्तव्यः । उपदेशक्रमाद् एव सिद्धे ऽन्तग्रहणं प्राप्तानुवादः । अन्ये पुनश् चान्द्रायणान्त इति व्याचक्षते । तेषां चशब्दो न संगच्छते ॥ २७।७ ॥


        **ॐ भूर् भुवः स्वस् तपः सत्यं यशः श्रीर् ऊर्गिषाऊजस् तजो वर्चः पुरुषो धर्मः शिव इत्य् एतैर् ग्रासानुमन्त्रणं प्रतिमन्त्रं मनसा ॥ २७।८ ॥**

प्रणवादयः पञ्चदश मन्त्रास् तेषाम् एकैकेन मन्त्रेणैकैकस्य ग्रामस्य मनसानुमन्त्रणं कर्तव्यम् । अनुमन्त्रणक्रमेण भोजनम् । यदा तु न्यूना ग्रासास् तदा यावद् ग्रासम् आदितो मन्त्रा ग्राह्याः । अन्ततो लुप्यन्ते । ग्रासानुमन्त्रणम् इति वचनान् नैते भोजनमन्त्राः । ततश् च प्राणाहुतिमन्त्राणाम् अनिवृत्तिः । यदा चत्वारो ग्रासास् तदा द्वाभ्यां पूर्वं यदा त्रयो द्वाभ्यां द्वाभ्यां पूर्वौ यदा द्वौ द्वाभ्यां पूर्वम् उत्तरं त्रिभिः । सर्वैर् एकम् । हविषश् चानुमन्त्रणम् इति पूर्वोक्तम् इह तु ग्रासानुमन्त्रणम् इति प्राणाहुतिमन्त्राश् च स्थिताः । तत्र प्रयोगः – सर्वं भोज्यं पात्रे निधायाप्यायस्वेत्यदिभिर् अनुमन्त्र्य ग्रासान् कृत्वा प्रणवादिभिः क्रमेणानुमन्त्र्य प्राणाहुतीः कृत्वा प्राश्नीयाद् इति ॥ २७।८ ॥

<details open><summary>विश्वास-प्रस्तुतिः</summary>

नमः स्वाहेति वा सर्वान् ॥ २७।९ ॥
</details>

<details><summary>मूलम्</summary>

नमः स्वाहेति वा सर्वान् ॥ २७।९ ॥
</details>

अथ वा सर्वान् एव ग्रासान् नमः स्वाहेत्य् अनुमन्त्रयेत् । नमः स्वाहेत्य् अनयोर् विकल्पः । समुदितो मन्त्र इत्य् अन्ये ॥ २७।९ ॥

<details open><summary>विश्वास-प्रस्तुतिः</summary>

ग्रासप्रमाणम् आस्याविकारेण ॥ २७।१० ॥
</details>

<details><summary>मूलम्</summary>

ग्रासप्रमाणम् आस्याविकारेण ॥ २७।१० ॥
</details>

यावत्प्रमाणे ग्रासे ग्रस्यमान आस्यम् अविकृतं भवति तावत् तस्य प्रमाणम् ॥ २७।१० ॥


        **चरुभैक्षसक्तुकणयावकशाकपयोदधिघृतमूल-फलोदकानि हवींष्य् उत्तरोत्तरं प्रशस्तानि ॥ २७।११ ॥**

हविष्यैर् उपकल्पितो नवस्रावितो विशदसिद्धौदनश् चरुः । भैक्षं ब्रह्मचारिणा शिष्यादिना स्वयम् आनीतम्, गृहस्थस्य भिक्षाचरणनिषेधात् । चूर्णीकृता लाजाः सक्तवः । कणाः फलीकरणानि । यावकः पूर्वम् उक्तः । अन्यानि प्रसिद्धानि । द्वादशैतानि हवींषि । तेषु च पूर्वस्मात् पूर्वस्माद् उत्तरम् उत्तरं प्रशस्तम् । तत्र द्रवाणां पत्रपुटादिना ग्रासकल्पना । तपांसि चैनःसु गुरुषु गुरूणि लघुषु लघूनि ॥ २७।११ ॥

<details open><summary>विश्वास-प्रस्तुतिः</summary>

पौर्णमास्यां पञ्चदश ग्रासान्   
भुक्त्वैकापचयेनापरपक्षम् अश्नीयात् ॥ २७।१२ ॥
</details>

<details><summary>मूलम्</summary>

पौर्णमास्यां पञ्चदश ग्रासान्   
भुक्त्वैकापचयेनापरपक्षम् अश्नीयात् ॥ २७।१२ ॥
</details>

एवं चतुर्दश्याम् उपोष्यापरेद्युः पञ्चदश्यां पञ्चदश् ग्रासान् अशित्वा ततः परम् एकापचयेन द्विर्वचने सत्य् अर्थ स्पष्टो भवति प्रत्यहम् एकैकापचयेनेति । सर्वम् एवापरपक्षम् अश्नीयात् । तिथिह्रासे क्रमप्राप्ते नवमीभोजने यदा प्रातः पञ्च नाड्यो नवमी, अपरेद्युश् च दशमी नास्ति तदा पूर्वेदुर् आगतायाम् एव नवम्यां नव ग्रासान् भुक्त्वापरेद्युर् एकादशीप्राप्तान् एकादश ग्रासान् भुञ्जीत । दशमीप्राप्तानां दशग्रासानां लोपः । एवं तिथिवृद्धाव् एकादशीग्रासे प्राप्ते यदा षड्विंशतिनाडिका दिवा दशमी चतस्र एकादशी, अपरेद्यु रात्राव् अपि कियत्य् अप्य् एकादशी तदा पूर्वेद्युर् एकादश्यां प्रनिविष्टायाम् एकादश ग्रासान् भुक्त्वापरेद्युर् अपि तान् एवैकादश भुञ्जीत । तस्यापरद्युर् द्वादशेति प्रयोगः ।

	यथा कथंचित् पिण्डानां तिस्रो ऽशीतीः समाहितः ।

	मासेनाश्नन् हविष्यस्य चन्द्रस्येति सलोकताम् ॥

इति मानवे चान्द्रायणान्तरं विधीयते । न पुनर् उपचयापचयरूप उक्ते चान्द्रायणे पिण्डसंख्यानियमः । तथा च याज्ञवल्क्येन स्पष्टम् उक्तम् ।

	यथा कथंचित् पिण्डानां चत्वारिंशच् छतद्वयम् ।

	मासेनैकेन भुञ्जीत चान्द्रायणम् अथापरम् ॥ इति ॥ २७।१२ ॥

<details open><summary>विश्वास-प्रस्तुतिः</summary>

अमावास्यायाम् उपोष्यैकोपचयेन पूर्वपक्षम् ॥ २७ १३ ॥
</details>

<details><summary>मूलम्</summary>

अमावास्यायाम् उपोष्यैकोपचयेन पूर्वपक्षम् ॥ २७ १३ ॥
</details>

एवम् एकापचयेन ग्रस्यमानेषु चतुर्दश्याम् एको ग्रासो भवति । अमावास्यायाम् उपवासः । अमावास्यायाम् उपोष्य पूर्व्पक्षप्रतिपद्य् एकं ग्रासम् अशित्वैकैकोपचयेनैकैकग्रासवृद्ध्या कृत्स्नम् एव पूर्वपक्षं अश्नीयात् । पौर्णमास्यां पञ्चदश भवन्ति । तद् एतत् तनुमध्यत्वात् पिपीलिकामध्यं चान्द्रायणम् ॥ २७।१३ ॥

<details open><summary>विश्वास-प्रस्तुतिः</summary>

विपरीतम् एकेषाम् ॥ २७।१४ ॥
</details>

<details><summary>मूलम्</summary>

विपरीतम् एकेषाम् ॥ २७।१४ ॥
</details>

एकेषाम् आचार्याणां मतेनेदम् एव विधानं विपरीतं भवति । अमावास्यायाम् उपोष्यैकोपचयेन पूर्वपक्षम् अशित्वा कृष्णप्रतिपदम् आरभ्यैकापचयेनापरपक्षम् अश्नीयाच् चतुर्दश्याम् एको ग्रासो भवति । अमावास्यायाम् उपवासः । तद् एतत् स्थूलमध्यत्वाद् यवमध्यं चान्द्रायणम् ॥ २७।१४ ॥

<details open><summary>विश्वास-प्रस्तुतिः</summary>

एवं चान्द्रायणो मासः ॥ २७।१५ ॥
</details>

<details><summary>मूलम्</summary>

एवं चान्द्रायणो मासः ॥ २७।१५ ॥
</details>

एवं माससाध्यं चान्द्रायणं तद्योगाद् एष मासश् चान्द्रायणः । यद्य् अप्य् उक्ते प्रकारे पिपीलिकामध्ये द्वात्रिंशद् अहानि यवमध्ये चैकत्रिंशत् तथापि न वैकेनाक्षरेणेति न्यायेनैष मास इत्य् उक्तम् ॥ २७।१५ ॥

<details open><summary>विश्वास-प्रस्तुतिः</summary>

एवम् अप्त्वा विपापो विपाप्मा सर्वम् एनो हन्ति ॥ २७।१६ ॥
</details>

<details><summary>मूलम्</summary>

एवम् अप्त्वा विपापो विपाप्मा सर्वम् एनो हन्ति ॥ २७।१६ ॥
</details>

एवम् एवंविधं चान्द्रायणं मासम् आप्त्वा माससाध्यम् एतद् व्रतं कृत्वा विपापो विहिताकरणजन्यपापहीनो भवति । विपाप्मा निषिद्धाचरणभवपापहीनः । सर्वम् एनो हन्ति यच् चान्यज् जन्मान्तरार्जितं सूक्ष्मम् एनस् तद् अपि सर्वं हन्ति ॥ २७।१६ ॥

<details open><summary>विश्वास-प्रस्तुतिः</summary>

द्वितीयम् आप्त्वा दश् पूर्वान् दश परान् आत्मानं   
चैकविंशं पङ्क्तिं च पुनाति ॥ २७।१७ ॥
</details>

<details><summary>मूलम्</summary>

द्वितीयम् आप्त्वा दश् पूर्वान् दश परान् आत्मानं   
चैकविंशं पङ्क्तिं च पुनाति ॥ २७।१७ ॥
</details>

द्वाव् अप्त्वेति वक्तव्ये द्वितीयम् इति वचनं नैरन्तर्यार्थं द्वितीयं मासं निरन्तरम् अप्त्वेति । कथं पुनर् नैरन्तर्यस्य संभवः । यावता पिपीलिकामध्ये श्वोभूतां पौर्णमासीम् उपवसेद् इत्य् उक्तं पौर्णमास्यां पञ्चदश ग्रासान् भुक्त्वेति च तथामावास्यायाम् उपोष्यैकैकोपचयेन पूर्वपक्षम् अश्नीयाद् इति तद्द्वितीयपौर्णमास्यन्तः स प्रयोगः । तदनन्तरं द्वितीयस्यारम्भे चतुर्दश्याम् उपवासः । पञ्चदश्यां पञ्चदश् ग्रासान् इति च नोपपद्यते । तस्माद् एवम् अत्र वक्तव्यम् – नात्र द्वयोश् चान्द्रायणयोर् विधानम् । किं तर्हि । मासद्वयसाध्यम् एकं चान्द्रायणम् । तस्यैष फलविधिः । तस्यादौ चतुर्दश्याम् उपवासस् तृतीये पौर्णमास्यन्तश् च प्रयोगः । मध्ये यथोक्तम् । द्वितीया च पौर्णमासी तन्त्रेण प्रथमस्यान्त्या द्वितीयस्याद्या । एवं यवमध्ये द्वितीयामावास्या । एतेन संवत्सरं वाप्त्वेति व्याख्यातम् ॥ २७।१७ ॥

<details open><summary>विश्वास-प्रस्तुतिः</summary>

संवत्सरं चाप्त्वा चन्द्रसमः सलोकताम् आप्नोति  
सलोकताम् आप्नोति ॥ २७।१८ ॥
</details>

<details><summary>मूलम्</summary>

संवत्सरं चाप्त्वा चन्द्रसमः सलोकताम् आप्नोति  
सलोकताम् आप्नोति ॥ २७।१८ ॥
</details>

यस् तु संवत्सरम् अव्यवधानेन चान्द्रायणव्रतं चरति स चन्द्रमसः सालोक्यम् आप्नोति । द्विरुक्तिर् व्याख्याता । अत्र मनुः ।

	अष्टाव् अष्टौ समश्नीयात् पिण्डान् मधंदिने स्थिते ।

	नियतात्मा हविष्यस्य यतिचान्द्रायणं चरन् ॥

	चतुरः प्रातर् अश्नीयाद् द्विजः पिण्डान् समाहितः ।

	चतुरो ऽस्तमिते सूर्ये शिशुचान्द्रायणं चरन् ॥ इति ।

यथा कथंचित् पिण्डानाम् इति च ॥ २७।१८ ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने सप्तविंशो ऽध्यायः**

## 
**अथ अष्टाविंशो ऽध्यायः**

<details><summary>हरदत्त-प्रस्तावः</summary>

अथ दायविभागः ।
</details>

<details open><summary>विश्वास-प्रस्तुतिः</summary>

ऊर्ध्वं पितुः पुत्रा रिक्थं भजेरन् ॥ २८।१ ॥
</details>

<details><summary>मूलम्</summary>

ऊर्ध्वं पितुः पुत्रा रिक्थं भजेरन् ॥ २८।१ ॥
</details>

ऊर्ध्वं पितुर् पितरि मृते तदीयं रिक्थं स्वगृहक्षेत्रदासगवाश्वस्वर्णादिकं पुत्रा भजेरन् पुत्रास् तत्र भागिनः । पुत्राणां तत्स्वामित्वम् इत्य् उक्तं भवति । ऊर्ध्वं पितुर् इति वचनाज् जीवति तस्मिन् न तत्र पुत्राणां स्वाम्यम् । तथा च मनुः ।

	ऊर्ध्वं पितुश् च मातुश् च समेत्य भ्रातरः सह ।

	भजेरन् पैतृकं रिक्थम् अनीशास् ते हि जीवतोः ॥ इति ।

पितृशब्दस्य संबन्धिशब्दत्वाद् एव सिद्धे पुत्रग्रहणं नियमार्थम् । तेन पितुर् ऊर्ध्वं विभजतां माताप्य् अंशं समं हरेद् इत्यादिवचनजातम् आचार्यस्याभिमतं न भवति । पुत्रा एवं सर्वं धनादिकं गृहीत्वा मातरं यथावद् रेक्षेयुर् इत् मन्यते । श्रूयते च: “तस्मात् स्त्रियो निरिन्द्रिया अदायादाः” इति । मनुर् अप्य् आह ।

	पिता रक्षति कौमारे भर्ता रक्षति यौवने ।

	पुत्रास् तु स्थविरीभावे न स्त्री स्वातन्त्र्यम् अर्हति ॥ इति ॥ २८।१ ॥

<details open><summary>विश्वास-प्रस्तुतिः</summary>

निवृत्ते रजसि मातुर् जीवति चेच्छति ॥ २८।२ ॥
</details>

<details><summary>मूलम्</summary>

निवृत्ते रजसि मातुर् जीवति चेच्छति ॥ २८।२ ॥
</details>

अथ वा जीवत्य् अपि पितरि पुत्रा रिक्थं भजेरन्न् इति । इच्छति सति । तदनुज्ञयेत्य् अर्थः । तस्य कालः – निवृत्ते रजसि मातुः । उपरतरजस्कायां निवृत्तप्रसवायाम् इत्य् उक्तं भवति ॥ २८।२ ॥

<details open><summary>विश्वास-प्रस्तुतिः</summary>

सर्वं वा पूर्वजस्येतरान् बिभृयात् पितृवत् ॥ २८।३ ॥
</details>

<details><summary>मूलम्</summary>

सर्वं वा पूर्वजस्येतरान् बिभृयात् पितृवत् ॥ २८।३ ॥
</details>

ज्येष्ठ एव सर्वं धनं स्वीकृत्य गृहीत्वेतरान् कनिष्ठान् बिभृयात् । ते ऽपि तस्मिन् पुत्रवद् भजेरन् ॥ २८।३ ॥

<details open><summary>विश्वास-प्रस्तुतिः</summary>

विभागे तु धर्मवृद्धिः ॥ २८।४ ॥
</details>

<details><summary>मूलम्</summary>

विभागे तु धर्मवृद्धिः ॥ २८।४ ॥
</details>

तुशब्दः पक्षं व्यावर्तयति । नैतद् एवं ज्येष्ठ एव बिभृयाद् इति । यद् उक्तं विभाग एव ज्यायान् यतस् तत्र धर्मवृद्धिः । यथाह बृहस्पतिः ।

	एकपाकेन वसतां पितृदेवद्विजार्चनम् ।

	एकं भवेद् विभक्तानां तद् एव स्याद् गृहे गृहे ॥ २८।४ ॥

<details><summary>हरदत्त-प्रस्तावः</summary>

अधुना पितुर् ऊर्ध्वं जीवति च तस्मिन् विभागप्रकारम् आह ।
</details>

<details open><summary>विश्वास-प्रस्तुतिः</summary>

विंशतिभागो ज्येष्ठस्य मिथुनम् उभयतोदद्युक्तो  
रथो गोवृषः ॥ २८।५ ॥
</details>

<details><summary>मूलम्</summary>

विंशतिभागो ज्येष्ठस्य मिथुनम् उभयतोदद्युक्तो  
रथो गोवृषः ॥ २८।५ ॥
</details>

सर्वस्मात् पितृधनाद् विंशतितमो भागः मिथुनं गवादिषु स्त्रीपुंसयोर् युग्मम् । उबहतोदन्ता अश्वाश्वतरगर्दभास् तेषाम् अन्यतमाभ्यां युक्तो रथः गोवृषः पुंगवः । अयम् उद्धारो ज्येष्ठस्य ॥ २८।५ ॥

<details open><summary>विश्वास-प्रस्तुतिः</summary>

काणखोरकूटवणेटा मधमस्यानेकाश् चेत् ॥ २८।६ ॥
</details>

<details><summary>मूलम्</summary>

काणखोरकूटवणेटा मधमस्यानेकाश् चेत् ॥ २८।६ ॥
</details>

काण एकनेत्रः । विकलाङ्ग इति यावत् । खोरो वृद्धः । खोट इति पाठे विकलपादः । कूटः शृङ्गहीनः । वणेटो विकलवालधिः । गवाश्वादिषु य एवंरूपः स मध्यमस्योद्धारः । स च काणादिर् यद्य् अनेको भवति । इतरेषाम् अप्य् अस्ति चोदिति ॥ २८।६ ॥

<details open><summary>विश्वास-प्रस्तुतिः</summary>

अविर् धान्यायसी गृहम् अनोयुक्तं चतुष्पदां   
चैकैकं यवीयसः ॥ २८।७ ॥
</details>

<details><summary>मूलम्</summary>

अविर् धान्यायसी गृहम् अनोयुक्तं चतुष्पदां   
चैकैकं यवीयसः ॥ २८।७ ॥
</details>

अविर् ऊर्णायुः । जाताव् एकवचनम् । यावन्तो ऽवयः, एकस्य चतुष्पदां चैकैकम् इत्य् एव सिद्धत्वात् । अपर आह: यद्य् अपि पितुर् एक एवाविस् तथापि स यवीयसः । चतुष्पदां चैकैकम् इति तु बहुविषयम् इति । धान्यं व्रीह्यादि । अय आयसं दात्रादि । धान्यम् अयश् चेति धान्यायसी । एतद् उभयं यावत् किंचिद् गृहे । गृहं यत्रास्यते । अनः शकटं युक्तं बाह्याभ्याम् । चतुष्पदां च गवादीनाम् एकम् इष्टं गृह्णीयात् । अयं कनीयस उद्धारः । अयं च सर्वकनीयसः । इतरेषाम् उद्धारो यो मध्यमस्य ॥ २८।७ ॥

<details open><summary>विश्वास-प्रस्तुतिः</summary>

समधा चेतरत् सर्वम् ॥ २८।८ ॥
</details>

<details><summary>मूलम्</summary>

समधा चेतरत् सर्वम् ॥ २८।८ ॥
</details>

इतरद् उद्धृतशिष्टं सर्वं सर्वे समधा गृह्णीयुः । समम् इत्य् अर्थः । द्विधा बहुधेत्यादौ दृष्टो धाप्रत्ययः प्रयुक्तः ॥ २८।८ ॥

<details open><summary>विश्वास-प्रस्तुतिः</summary>

एकैकं वा धनरूपं काम्यं पूर्वः पूर्वो  
लभते ॥ २८।९ ॥
</details>

<details><summary>मूलम्</summary>

एकैकं वा धनरूपं काम्यं पूर्वः पूर्वो  
लभते ॥ २८।९ ॥
</details>

कल्पान्तरेषु बहुषु क्षेत्रादिष्व् एकैकं धनरूपं ज्येष्ठानुपूर्व्याद् गृह्णीयुः । काम्यं यस्य यद् इष्टं स तद् गृह्णीयाद् इति । सर्वेष्व् इष्टं ज्येष्टस् तद्रहितेष्व् इष्टम् अनन्तर इति । अयम् उद्धारः सर्वेषाम् ॥ २८।९ ॥

<details><summary>हरदत्त-प्रस्तावः</summary>

अत्रैव पशुषु विशेषः ।
</details>

<details open><summary>विश्वास-प्रस्तुतिः</summary>

दशकं पशूनाम् ॥ २८।१० ॥
</details>

<details><summary>मूलम्</summary>

दशकं पशूनाम् ॥ २८।१० ॥
</details>

दशावयवा अस्य दशकः । पशूनां गवादीनां मध्ये दशकं दशकं पूर्वो लभते न त्व् एकम् इति ॥ २८।१० ॥

<details><summary>हरदत्त-प्रस्तावः</summary>

अस्यापवादः ।
</details>

<details open><summary>विश्वास-प्रस्तुतिः</summary>

नैकशफद्विपदाम् ॥ २८।११ ॥
</details>

<details><summary>मूलम्</summary>

नैकशफद्विपदाम् ॥ २८।११ ॥
</details>

एकशफानाम् अश्वादीनां द्विपदां दास्यादीनां च दशकं न गृह्णीयुः । किं तु पूर्वोक्तम् ऐकैकम् एवेति । द्विपादानाम् इति पाठे पादशब्देन समानर्थः पदशब्दः । एवम् एकमातृकाणां सोद्धारो विभाग उक्तः ॥ २८।११ ॥

<details><summary>हरदत्त-प्रस्तावः</summary>

अथानेकमातृकाणाम् आह ।
</details>

<details open><summary>विश्वास-प्रस्तुतिः</summary>

ऋषभो ऽधिको ज्येष्ठस्य ॥ २८।१२ ॥
</details>

<details><summary>मूलम्</summary>

ऋषभो ऽधिको ज्येष्ठस्य ॥ २८।१२ ॥
</details>

उत्तरसूत्रे ज्यैष्ठिनेयस्येति वचनाद् अयं ज्येष्ठः कानिष्ठिनेयः ¦ यदि कनीयस्याः पुत्रो भवति तदा तस्य ऋषभ उद्धारः । समम् अन्यत् ॥ २८।१२ ॥

<details open><summary>विश्वास-प्रस्तुतिः</summary>

ऋषभषोडशा ज्यैष्ठिनेयस्य ॥ २८।१३ ॥
</details>

<details><summary>मूलम्</summary>

ऋषभषोडशा ज्यैष्ठिनेयस्य ॥ २८।१३ ॥
</details>

ज्येष्ठस्येति वर्तते । ज्येष्ठायाः पुत्रश् च भवति यो ज्येष्ठस्य भवति तस्य पञ्चदश गाव ऋषभश् चैक उद्धारः । समम् अन्यत् ॥ २८।१३ ॥

<details><summary>हरदत्त-प्रस्तावः</summary>

अथ ऋषभो ऽधिको ज्येष्ठस्येत्य् अस्यापवादः ।
</details>

<details open><summary>विश्वास-प्रस्तुतिः</summary>

समधा वाज्यैष्ठिनेयेन यवीयसाम् ॥ २८।१४ ॥
</details>

<details><summary>मूलम्</summary>

समधा वाज्यैष्ठिनेयेन यवीयसाम् ॥ २८।१४ ॥
</details>

ज्येष्ठस्येति वतते । तच् चाज्यैष्ठिनेयेनेत्य् अनेन सामानाधिकरण्यात् तृतीयान्तं संपद्यते । अज्यैष्ठिनेयेन कनिष्ठायां जातेन ज्येष्ठेन सह यवीयसां ज्यैष्ठिनेयानां समो वा विभागः । एकस्य जन्मतो ज्यैष्ठ्यम् अन्येषां मातृत इति ॥ २८।१४ ॥

<details open><summary>विश्वास-प्रस्तुतिः</summary>

प्रतिमातृ वा स्वस्ववर्गे भागविशेषः ॥ २८।१५ ॥
</details>

<details><summary>मूलम्</summary>

प्रतिमातृ वा स्वस्ववर्गे भागविशेषः ॥ २८।१५ ॥
</details>

विंशतिभागो ज्येष्टस्येत्यादिर् य उक्तो भागविशेषः स प्रतिमातृ वा स्वे स्वे वर्गे विशेषः कर्तव्यः । एतद् उक्तं भवति – यावत्यो मातरः पुत्रवत्यस् तावता विभक्ते धन एकस्या यावन्तः पुत्रास् तेषां भागान् एकीकृत्य तत्र तत्र वर्गे यो यो ज्येष्ठस् तस्य विंशतिभागो ज्येष्ठस्येत्यादिर् भागविशेष इति । एवं पुत्रवतो विभाग उक्तः ॥ २८।१५ ॥

<details><summary>हरदत्त-प्रस्तावः</summary>

अथापुत्रस्याह ।
</details>

<details open><summary>विश्वास-प्रस्तुतिः</summary>

पितोत्सृजेत् पुत्रिकाम् अनप्त्यो ऽग्निं प्रजापतिं   
चेष्ट्वास्मदर्धम् अपत्यम् इति संवाद्य ॥ २८।१६ ॥
</details>

<details><summary>मूलम्</summary>

पितोत्सृजेत् पुत्रिकाम् अनप्त्यो ऽग्निं प्रजापतिं   
चेष्ट्वास्मदर्धम् अपत्यम् इति संवाद्य ॥ २८।१६ ॥
</details>

पिता नाम ताम् उत्सृजेद् दद्यात् । भाविसंज्ञानिर्देशो ऽयम् । यथा यूपं छिनत्तीति । पुत्रिकां भविष्यन्ती दुहितरम् अनपत्यो ऽपुत्रो ऽग्निं प्रजापतिं चेष्ट्वाग्नये स्वाहा प्रजापतये स्वाहेत्य् आज्यभागान् अनन्तरम् औपासन आज्येन हुत्वास्मदर्थम् अपत्यम् इति संवाद्य यस्मै ददाति तेन संवादं कारयित्वा । तत्र प्रकारो **वसिष्ठेन** दर्शितः ।

	अभ्रातृकां प्रदास्यामि तुभ्यं कन्याम् अलंकृताम् ।

	अस्यां जनिष्यते पुत्रः स मे पुत्रो भवेद् इति ॥

एवं दत्ता सा पुत्रिका तस्यां जातो मातामहस्यैव पुत्रो नोत्पादयितुः । अत एव मनुः ।

	मातुः प्रथमतः पिण्डं निर्वपेत् पुत्रिकासुतः ।

	द्वितीयं तु पितुस् तस्यास् तृतीयं तु पितुः पितुः ॥ इति ।

एवं सर्वे गर्भाः पित्रिकाप्य् एषा पितुः पुत्रप्रतिनिधिः । “इवे प्रतिकृतौ” [पाण् ५।३।९६] संज्ञायाम् कन्न् इति । सैव च रिक्थग्राहिणी । सैव च रिक्तग्राहिणी । तथा च मनुः ।

	पुत्रिकायां कृतायां तु यदि पुत्रो ऽनुजायते ।

	समस् तत्र विभागः स्याज् ज्येष्ठता नास्ति हि स्त्रियाः ॥ इति ।

गोत्रम् अपि तस्याः पितुर् एव गोत्रम् । भर्तुस् तु केवलं धर्मेषु सहचारिणी रतिफला च । पुत्रार्थं तु विवाहान्तरं कर्तव्यं स्वकुलसंतानार्थम् अन्यथा दोषः ॥ २८।१६ ॥

<details open><summary>विश्वास-प्रस्तुतिः</summary>

अभिसंधिमात्रात् पुत्रिकेत्य् एकेषाम् ॥ २८।१७ ॥
</details>

<details><summary>मूलम्</summary>

अभिसंधिमात्रात् पुत्रिकेत्य् एकेषाम् ॥ २८।१७ ॥
</details>

एके मन्यते प्रदानसमये पितुर् यो ऽभिस<u>[ं]</u>धिर् इयं मे पुत्रिकास्त्व् इति तावन्मात्रकाद् एव दुहिता पुत्रिका भवति न होमसंवादनाद्यपेक्षेति ॥ २८।१७ ॥

<details><summary>हरदत्त-प्रस्तावः</summary>

ततश् च ।
</details>

<details open><summary>विश्वास-प्रस्तुतिः</summary>

तत्संशयान् नोपयच्छेद् अभ्रातृकाम् ॥ २८।१८ ॥
</details>

<details><summary>मूलम्</summary>

तत्संशयान् नोपयच्छेद् अभ्रातृकाम् ॥ २८।१८ ॥
</details>

तत्संशयाद् अभिसंधिसंशयात् पुत्रिकासंशयाद् वा । मनुर् अप्य् आह ।

	यस्यास् तु न भवेद् भ्राता न विज्ञयेत वा पिता ।

	नोपयच्छेत तां प्राज्ञः पुत्रिकाधर्मशङ्कया॥ इति ॥ २८।१८ ॥

<details open><summary>विश्वास-प्रस्तुतिः</summary>

पिण्डगोत्रर्षिसंबन्धा रिक्थं भजेरन् स्त्री  
वानपत्यस्य ॥ २८।१९ ॥
</details>

<details><summary>मूलम्</summary>

पिण्डगोत्रर्षिसंबन्धा रिक्थं भजेरन् स्त्री  
वानपत्यस्य ॥ २८।१९ ॥
</details>

यस्य पुत्रिकारूपम् अप्य् अपत्यं नास्ति सो ऽनपत्यः । तस्य रिक्थं पिण्डादिसंबन्धा भजेरन् स्त्री वा । पिण्डसंबन्धाः सपिण्डाः । गोत्रसंबन्धाः सगोत्राः । हारीतस्य हारीत इतिवत् । ऋषिसंबन्धाः समानप्रवराः हरितकुत्सपिशङ्गशङ्खदर्भहैमगवाः परस्परम् । एवम् अन्यत्रापि । तत्र सपिण्डाद्याः प्रत्यासत्तिक्रमेण गृह्णीयुः । तथा च आपस्तम्बः: “पुत्राभावे यः प्रत्यासन्नः सपिण्डः” इति । तद् यथा – पिता माता च सोदर्यस् तत्पुत्रा भिन्नोदरा भ्रातरस् तत्पुत्राः पितृव्य इत्यादि । सपिण्डाभावे सगोत्रास् तदभावे समानप्रवराः । स्त्री तु सर्वैः सगोरादिभिः समुच्चीयते । यदा सपिण्डादयो गृह्णन्ति तदा तैः सह पत्न्य् अप्य् एकम् अंशं हरेत् । तथा ।

	पितुर् ऊर्ध्वं विभजतां माताप्य् अंशं समं हरेत् । इति ।

अत एव स्त्री पृथङ्निर्दिष्टा । सपिण्डादयः समानेन । पत्नीदायस् त्व् आचार्यस्य् पक्षे न भवति । मनुर् अपि ।

	निरिन्द्रिया अदायादा स्त्रियो नित्यम् इति स्थितिः ॥ इति ।

अत्र सपिण्डाद्यभावे बृहस्पतिः ।

	अन्यत्र ब्राह्मणात् किं तु राजा धर्मपरायणः ।

	तत् स्त्रीणां जीवनं दद्याद् एष दायविधिः स्म्र्तः ॥

	अन्नार्थं तण्डुलप्रस्थम् अपराह्णे तु सेन्धनम् ।

	वसनं त्रिपणक्रीतं देयम् एकं त्रिमासतः ॥

	एतावद् एव साध्वीनां चोदितं विधिनाशनम् ॥ इति ।

तद् एवं मनु-बृहस्पतिभ्यां पत्नीदायस्यात्यन्ताभाव उक्तः । याज्ञवल्क्येन तु पत्नीदायः स उक्तः: “पत्नी दुतरश् च” इत्यादि । अत्र व्यासः ।

	द्विसहस्रपणो दायः पत्न्यै देयो धनस्य तु ।

	यच् च भर्त्रा धनं दत्तं सा यथाकामम् आप्नुयात् ॥ इति ।

आचार्येण तु सपिण्डादिसमांशग्रहणम् उक्तम् । तत्र सर्वम् एव धनं सपिण्डाद्या गृहीत्वा स्त्रियो यावज्जीवं रक्षेयुर् इति मुख्यः कल्पः । तदसंभवे ऽशनवसनयोः पर्याप्तं धनक्षेत्रादिकम् अंशत्वेन व्यपोह्य शेषं गृह्णीयुः । तथा च बृहस्पतिना पत्नीदायं प्रतिषिद्द्यान्त उक्तम् ।

	वसनस्याशनस्यैव तथैव रजतस्य च ।

	त्रयं व्यपोह्य तच्छिष्टं दायादानां प्रकल्पयेत् ॥

	धूमावसारिकं द्रव्यं सहायास् तान् अतः पुरा ।

	तथैवाशनवासांसि विगणय्य धने मृता ॥ इति ॥ २८।१९ ॥

<details open><summary>विश्वास-प्रस्तुतिः</summary>

बीजं वा लिप्सेत ॥ २८।२० ॥
</details>

<details><summary>मूलम्</summary>

बीजं वा लिप्सेत ॥ २८।२० ॥
</details>

अथ वा स्त्री सपिण्डादिभ्यो बीजं लिप्सेत । अपत्यम् उत्पादयेद् इत्य् उक्तं भवति । अस्मिन् पक्षे तु न सपिण्डाद्या धनं गृह्णीयुर् एष्यन्तो ऽपत्यस्यार्थाय रक्षेयुः ॥ २८।२० ॥

<details><summary>हरदत्त-प्रस्तावः</summary>

अस्मिन् पक्षे विशेषः ।
</details>

<details open><summary>विश्वास-प्रस्तुतिः</summary>

देवरवत्याम् अन्यजातम् अभागम् ॥ २८।२१ 
</details>

<details><summary>मूलम्</summary>

देवरवत्याम् अन्यजातम् अभागम् ॥ २८।२१ 
</details>

देवरे विद्यमाने यद्य् अन्यतो बीजं लिप्सेत ततस् तस्यां जातम् अपत्यम् अभागं भागरहितम् । न तस्य धनग्रहणम् अस्ति । असति तु देवरे ऽन्यतो जातम् अप्य् अपत्यं सभागम् एव ॥ २८।२१ ॥

<details open><summary>विश्वास-प्रस्तुतिः</summary>

स्त्रीधनं दुहितॄणाम् अप्रत्तानाम् अप्रतिष्ठितानां  
च ॥ २८।२२ ॥
</details>

<details><summary>मूलम्</summary>

स्त्रीधनं दुहितॄणाम् अप्रत्तानाम् अप्रतिष्ठितानां  
च ॥ २८।२२ ॥
</details>

	पितृमातृसुत्रभ्रातृदत्तम् अध्यग्न्य् उपागतम् ।

	आधिवेदनिकाद्यं च स्त्रीधनं परिकीर्तितम् ॥

इति याज्ञवल्क्यः । तत् स्त्रीधनं तस्यां मृतायां दुहितॄणाम् अप्रत्तानां भवति । यदि सर्वा अपि प्रत्ता अप्रतिष्ठितानां भवति । प्रत्तासु प्रतिष्ठिताः काश्चित् काश्चिद् अप्रतिष्ठ्गिताः । प्रत्ताप्रत्तासमवाये ऽप्रत्ता गृह्णाति । प्रतिष्ठिताप्रतिष्ठितासमवाये ऽप्रतिष्ठिता गृह्णाति । यदा प्रसूतादिधनं तदा सर्वासां भवति । एषा मातुर् ऊर्ध्वं जीवन्त्यां पितृकुललब्धस्य स्त्रीधनस्य गतिः । तथा च मनुः ।

	मातुस् तु यौतकं यत् स्यात् कुमारीभाग एव सः ।

वसिष्ठश् च “मातुः पारिणेयं स्त्रियो विभजेरन्” इति । यत् तु शाक्खलिखिताभ्याम् उक्तम्: “समं सर्वे सोदर्या मातृकं द्रव्यम् अर्हाः स्त्रीकुमार्यश् च” इति । तद्भर्तृकुललब्धेः प्रत्तासु दुहितृषु । तत्र प्रत्ताविषये प्रभूततमे मानवम् ।

	जनन्यां संस्थितायां तु समं सर्वे सहोदराः ।

	भजेरन् मातृकं रिक्तं भगिन्यश् च सनाभयः ॥

	यास् त्व् आसां स्युर् दुहितरस् तासाम् अपि यथार्हतः ।

	मातामह्या धनात् किंचिद् प्रदेयं प्रीतिपूर्वकम् ॥ इति ।

तत्रैवाल्पे धने बार्हस्पत्यम् ।

	स्त्रीधनं तदपत्यानां दुहितॄणां तदाशिनी ।

	अप्रत्ता चेत् समूढा सा लभेत तु समातृकम् ॥ इति ॥ २८।२२ ॥

<details open><summary>विश्वास-प्रस्तुतिः</summary>

भगिनीशुल्कः सोदर्याणाम् ऊर्ध्वं मातुः ॥ २८।२३ ॥
</details>

<details><summary>मूलम्</summary>

भगिनीशुल्कः सोदर्याणाम् ऊर्ध्वं मातुः ॥ २८।२३ ॥
</details>

भगिनीप्रदाननिमित्तं पित्रा यद् गृहीतं द्रव्यम् आसुरार्षविवाहयोस् तस्मिन् मृते तस्या भगिन्या एव सोदर्या ब्रातरस् तेषां भवति । तच् च मातुर् ऊर्ध्वं जीवन्त्यां मातरि तस्या एव न तु मृतस्य पितुर् एतत् स्वम् इति । तत्र मे भागिनो भिन्नोदरा भ्रातरो मातृसपत्नी चेति ते सर्वे ऽंशं न गृह्णीयुर् इति । यत्र विवाहसमये भर्त्रादिकुलेन भगिन्याद्यौ दत्तम् आभरणक्षेत्रादिकं तत् तस्या एव । मृतायां च तस्याम् अप्रजसि याज्ञवल्क्येनोक्तम् ।

	बन्धुदत्तं तथा शुल्कम् अन्वाधेयकम् एव च ।

	अप्रजायाम् अतीतायां बान्धवास् तद् अवाप्नुयुः ॥

येन यद् दत्तं स तद् अवाप्नुयाद् इति । सत्यां तु प्रजायां सैव गृह्णीयाद् इति ॥ २८।२३ ॥

<details open><summary>विश्वास-प्रस्तुतिः</summary>

पूर्वं चैके ॥ २८।२४ ॥
</details>

<details><summary>मूलम्</summary>

पूर्वं चैके ॥ २८।२४ ॥
</details>

प्राग् अपि मातुर् मरणाद् भगिनीशुल्कं सोदर्याणां भवतीत्य् एके मन्यन्ते । तस्या वृत्तापेक्षो विकल्पः ॥ २८।२४ ॥

<details open><summary>विश्वास-प्रस्तुतिः</summary>

असंसृष्टिविभागः प्रेतानां ज्येष्ठस्य ॥ २८।२५ ॥
</details>

<details><summary>मूलम्</summary>

असंसृष्टिविभागः प्रेतानां ज्येष्ठस्य ॥ २८।२५ ॥
</details>

असंसृष्टिनो विभक्तभ्रातरः । विभक्तव्यो विभागः । असंसृष्टिनां विभागो ऽसंसृष्टिविभागः । प्रेतानाम् इत्य् एतद् उपसर्जनीभूतानाम् अप्य् असंसृष्टिनां विशेषणम् । अनपत्यस्य चेति वर्तते । असंसृष्टिनां विभक्तानाम् अनपत्यानां भ्रातॄणां प्रेतानां यो विभागो विभक्तव्यो धनादिः स ज्येष्ठस्य भ्रातुर् भवति नेतेरेषां भ्रातॄणां नापि पत्न्या न च पित्रोर् इत्य् आचार्यस्य पक्षः । तथा च शङ्खलिखित-पतिठीनसी: “अपुत्रस्य स्वर्यातस्य भ्रातृगामि द्रव्यं तदभावे मातापितरौ हरेतां पत्नी वा ज्येष्ठा सगोत्रशिष्यस्य ब्रह्मचारिणश् च” इति । मनुस् तु ।

	पिता हरेद् अपुत्रस्य रिक्थं भ्रातर एव च । इति ।

देवलश् च ।

	ततो दायम् अपुत्रस्य विभजेरन् सहोदराः ।

	सकुल्या दुहिता वापि ध्रियमाणः पितापि च ॥ इति ॥ २८।२५ ॥

<details open><summary>विश्वास-प्रस्तुतिः</summary>

संसृष्टिनि प्रेते संसृष्टी  रिक्थभाक् ॥ २८।२६ ॥
</details>

<details><summary>मूलम्</summary>

संसृष्टिनि प्रेते संसृष्टी  रिक्थभाक् ॥ २८।२६ ॥
</details>

भ्रात्रादिभिः संसृष्टं धनं यस्य स संसृष्टी साधारणधनो ऽविभक्तो विभज्य संसृष्टश् च,

	विभक्तो यः पुनः पित्रा भ्रात्रा वैकत्र संवसेत् ।

	पितृव्येणाथ वा प्रीत्या स तत्संसृष्ट उच्यते ॥

इति बार्हस्पत्ये दर्शनात् । अनपत्यस्येति वर्तते । संसृष्टीत्य् अनपत्ये प्रेते तस्य रिक्थं संसृष्टी भजेत् । तत्रापि सोदर्येणास्<u>ओदर्य्</u>एण च संसृष्टे सोदर्ये [सोदर्यो] भवेत् । “सोदरस्य तु सोदरः” इति याज्ञवल्क्यदर्शनात् । तद् एवं विभक्ते भ्रातर्य् अनपत्ये मृते तद्धनं ज्येष्ठस्य । असति ज्येष्ठ इतरेषां भ्रातॄणाम् । अविभक्ते तु मृते तदंशः सर्वेषां भ्रातॄणाम् इति ॥ २८।२६ ॥

<details open><summary>विश्वास-प्रस्तुतिः</summary>

विभक्तजः पित्र्यम् एव ॥ २८।२७ ॥
</details>

<details><summary>मूलम्</summary>

विभक्तजः पित्र्यम् एव ॥ २८।२७ ॥
</details>

यस् तु विभागाद् ऊर्ध्वं जातः पुत्रस् तस्याम् अन्यस्यां वा भार्यायां स पित्र्यम् एव गृह्णीयात् । विभागाद् ऊर्ध्वं पित्रा यद् अर्जितं विभागकाले वा गृहीतं तद् एव भजेद् अल्पं प्रभूतं वा । अत्र बृहस्पतिः ।

	पुत्रैः सह विभक्तेन पित्रा यत् स्वयम् अर्जितम् ।

	विभक्तजस्य तत् सर्वम् अनीशाः पूर्वजाः स्मृताः ॥ इति ।

यदा तु पितुर् न किंचिद् अस्ति तदा वैष्णवम्: “पितृविभक्ता विभागोत्तरोत्पन्नस्य भागं दद्युः” इति । याज्ञवल्क्यो ऽप्य् आह ।

	विभक्तेषु सुतो जातः सवर्णायां विभागभाक् ।

	दृश्याद् वा तद्विभागः स्याद् आयव्ययविशोधितात् ॥ इति ।

अत्र मनु-नारदौ ।

	ऊर्ध्वं विभागाज् जातस् तु पित्र्यम् एव हरेद् धनम् ।

	संसृष्टास् तेन वा ये ऽस्य विभजेत स तैः सह ॥ इति ॥ २८।२७ ॥

<details open><summary>विश्वास-प्रस्तुतिः</summary>

स्वयम् अर्जितम् अवैद्येभ्यो वैद्यः कामं  
न दद्यात् ॥ २८।२८ ॥
</details>

<details><summary>मूलम्</summary>

स्वयम् अर्जितम् अवैद्येभ्यो वैद्यः कामं  
न दद्यात् ॥ २८।२८ ॥
</details>

विद्याम् अधीत इति वैद्यः । स्वयम् अर्जितं विद्यारहितेभ्यो भ्रातृभ्यः कामं न दद्यात् । अदाने ऽपि न प्रत्यवायो दाने त्व् अभ्युदय इति ॥ २८।२८ ॥

<details open><summary>विश्वास-प्रस्तुतिः</summary>

अवैद्याः समं विभजेरन् ॥ २८।२९ ॥
</details>

<details><summary>मूलम्</summary>

अवैद्याः समं विभजेरन् ॥ २८।२९ ॥
</details>

यदा तु सर्वे भ्रातरो मूर्खाः कृष्यादिनोपार्जयेयुस् तदा समं विभजेरन् । वैद्येनापि कृष्यादिना यद् अर्जितं न विदया लब्धं यदि पितृद्रव्याविरोधि तत्र साम्यम् एव । तत्र सूत्रद्वयम् अपि चैतद् भ्रातृविषयम् एव । पितरि तु जीवति विदुषाविदुषा वाविभक्तेनार्जितं पितुर् एव ।

	भार्या पुत्रश् च दासश् च त्रय एवाधनाः स्मृताः ।

	यत् ते समधिगच्छन्ति यस्यैते तस्य तद् धनम् ॥ 

इति मनुः ॥ २८।२९ ॥

<details><summary>हरदत्त-प्रस्तावः</summary>

आचार्येण पुत्रा रिक्थं भजेरन्न् इत्य् उक्तं तत्रौरसा एव पुत्रा इति सम्प्रत्ययो मा भूद् इत्य् आह ।
</details>

<details open><summary>विश्वास-प्रस्तुतिः</summary>

पुत्रा औरसक्षेत्रजदत्तकृत्रिमगूढोत्पन्नापविद्धा  
रिक्थभाजः ॥ २८।३० ॥
</details>

<details><summary>मूलम्</summary>

पुत्रा औरसक्षेत्रजदत्तकृत्रिमगूढोत्पन्नापविद्धा  
रिक्थभाजः ॥ २८।३० ॥
</details>

औरसो धर्मपत्नीजः । अत्र याज्ञवल्क्यः ।

	अपुत्रेण परक्षेत्रे नियोगोत्पादितः सुतः ।

	उभयोर् अप्य् असौ रिक्थी पिण्डदाता च धर्मतः ॥ इति ।

अयम् एवोत्पादयितुर् न बीजिनश् च भर्तुः । दत्तविषये वसिष्ठः: “न ज्येष्ठं पुत्रं दद्यात् प्रतिगृह्णीयाद् वा । स हि सन्तानाय पूर्वेषाम् । न स्त्री पुत्रं दद्यात् प्रतिगृह्णीयाद् वान्यत्रानुज्ञानाद् भर्तुः । पुत्रं प्रतिग्रहीष्यन् बन्धून् आहूय राजनि वावेद्य निवेशनस्य मध्ये व्याहृतिभिर् हुत्वादूरे बान्धवसंनिक्ष्टम् एव प्रतिगृह्णीयात्” इति । स दत्तः । कृत्त्रिमविषये मनुः ।

	सदृशं तु प्रकुर्याद् यं गुणदोषविवर्जितम् ।

	पुत्रं पुत्रगुणैर् युक्तं स विज्ञेयस् तु कृत्त्रिमः । 

	उत्पद्यते गृहे यस्य न च ज्ञायेत कस्यचित् ।

	स गृहे गूढ उत्पन्नस् तस्य स्याद् यस्य तल्पजः ॥

	मातापितृभ्याम् उत्सृष्टं तयोर् अन्यतरेण वा ।

	यं पुत्रं प्रतिगृह्णीयाद् अपविद्धस् तु स स्मृतः ॥ इति ।

षड् एते रिक्थभाजः पुत्राः ॥ २८।३० ॥

<details open><summary>विश्वास-प्रस्तुतिः</summary>

कानीनसहोढपौनर्भवपुत्रिकापुत्रस्वयंदत्त-  
क्रीता गोत्रभाजः ॥ २८।३१ ॥
</details>

<details><summary>मूलम्</summary>

कानीनसहोढपौनर्भवपुत्रिकापुत्रस्वयंदत्त-  
क्रीता गोत्रभाजः ॥ २८।३१ ॥
</details>

	पितृवेश्मनि कन्या तु यं पुत्रं जनयेद् इह ।

	तं कानीनं वदेन् नाम्ना वोढुः कन्यासमुद्भवम् ॥ इति ।

अत्र वसिष्ठः ।

	अप्रत्ता दुहिता यस्य पुत्रं विन्देत तुलयतः ।

	पौत्री मातामहस् तेन दद्यात् पिण्डं हरेद् धनम् ॥ इति ।

याज्ञवल्क्यः ।

	कानीनः कन्यकाजातो मातामहसुतो यतः ॥ इति ।

तत्राप्रत्तायाम् एव मृतायां मातामहस्य पुत्रः पौत्रो वा । ऊढायां वोढुः । अत्र मनुः ।

	 या गर्भिणी संस्क्रियते ज्ञाताज्ञातापि वा सती ।

	वोडुः स गर्भो भवति सहोढ इति चोच्यते ॥

	या पत्या वा परित्यक्ता विधवा वा स्वेच्छया ।

	उत्पादयेद् पुनर्भूत्वा स पौनर्भव उच्यते ॥

पुत्रिकापुत्रः पूर्वम् एवोक्तः । मनुः ।

	मातापितृविहीनो यस् त्यक्तो वा स्याद् अकारणात् ।

	आत्मानं स्पर्शयेद् यस्मै स्वयंदत्तस् तु स स्मृतः ॥

	क्रीणीयाद् यस् त्व् अपत्यार्थं मातापित्रोर् यम् अन्तिकात् ।

	स क्रीतकः सुतस् तस्य सदृशो ऽसदृशो ऽपि वा ॥ इति ।

एते तु गोत्रभाजो गोत्रम् एव केवलं भजन्ते न रिक्थम् । पूर्वे तु रिक्थभाजो गोत्रभाजश् चौरसेन सहाभिधानात् । सर्वे चैते सजातीयाः,

	सजातीयेष्व् अयं प्रोक्तस् तनयेषु मया विधिः ।

इति याज्ञवल्क्यवचनात् ॥ २८।३१ ॥

<details open><summary>विश्वास-प्रस्तुतिः</summary>

चतुर्थांशिन औरसाद्यभावे ॥ २८।३२ ॥
</details>

<details><summary>मूलम्</summary>

चतुर्थांशिन औरसाद्यभावे ॥ २८।३२ ॥
</details>

अथ वा नैते कानीनादयो न रिक्थभाजः किं तु चतुर्थांशिनः । पितृधनस्य चतुर्थम् अंशं भजेरन् । पूर्वोक्तानां षण्णाम् औरसादीनाम् अभावे । भावे तु त एव भजेरन् । चतुर्थांशव्यतिरिक्तं च सपिण्डा गृह्णीयुः । यद् अत्र पुत्रिकापुत्रस्यौरसाद्यभावे ऽपि चतुर्थांशभाक्त्वम् उक्तं तद् अपकृष्टपुत्रिकापुत्रविषयम् । यो हीनवर्णाया भार्याया दुहितरं पुत्रिकां करोति तत्राप्य् अभिसंधिमात्रेण तत्पुत्रविषयम् इत्य् अर्थः । अत्र मनुः ।

	पुत्रिकायां कृतायां तु यदि पुत्रो ऽनु जायते ।

	समस् तत्र विभागः स्याज् ज्येष्ठता नास्ति हि स्त्रियः ॥

इति ।

	षष्ठं तु क्षेत्रजस्यांशं प्रदद्यात् पैतृकाद् धनात् ।

	औरसो विभजन् दायं पित्र्यं पञ्चमम् एव वा ॥

	औरसक्षेत्रजौ पुत्रौ पितृरिक्थस्य भागिनौ ।

	दशापरे तु क्रमशो गोत्ररिक्थांशभागिनः ॥ 

इति च । अत्र दत्तपुत्रग्रहणानन्तरं वसिष्ठः: “यस्मिंश् चेत् प्रतिगृहीत औरसः पुत्र उत्पद्यते चतुर्थभागभागी स्यात्” इति । अत्र कात्र्यायनः ।

	उत्पन्ने त्व् औरसे पुत्रे तृतीयांशहराः सुताः ।

	सवर्णा असवर्णास् तु ग्रासाच्छादनभागिनः ॥ इति ।

हारीतः: “विभजिष्यमाण एकविंशं कानीनाय दद्याद्, विंशं पौनर्भवायैकोनविंशं द्व्यामुष्यायणायाष्टादशं क्षेत्रजाय सप्तदशं पुत्रिकापुत्रायेतरान् औरसाय” इति । याज्ञवल्क्यो द्वादश पुत्रान् अनुक्रम्याह ।

	पिण्डदो ऽंशहरश् चैषां पूर्वाभावे परः परः । इति ।

मनुर् अपि ।

	श्रेयसः श्रेयसो ऽभावे यवीयान् रिक्थम् अर्हति । इति ।

नारदो ऽपि ।

	क्रमाद् एते प्रवर्तन्ते मृते पितरि तद्धने ।

	ज्यायसो ज्यायसो ऽभावे जघन्यस् तद् अवाप्नुयात् ॥ इति ।

वसिष्ठो ऽपि: “यस्य तु पूर्वेषां च न कश्चिद् दायादः स्याद् एते तस्य दायं हरेयुः” इति ।

अत्रौरसः पुत्रिकापुत्रः क्षेत्रजः कानीनो गुढोत्पन्नो ऽपविद्धः सहोढः पौनर्भवो दत्तः स्वयमुपागतः कृतकः क्रीत इति क्रमेण पुत्रान् अभिधाय देवलः ।

	एते द्वादश पुत्रास् तु संतत्यर्थम् उदाहृताः ।

	आत्मजाः परजाश् चैव लब्धा यादृच्छिकास् तथा ॥

	तेषां षड् बन्धुदायादाः पूर्वं ये पितुर् एव षट् ।

	विशेषश् चापि पुत्राणाम् आनुपूर्व्याद् विशिष्यते ॥

	सर्वे ऽप्य् अनौरसस्यैते पुत्रा दायहराः स्मृताः ।

	औरसे पुनर् उत्पन्ने तेषु ज्यैष्ठ्यं न गच्छति ॥

	तेषां सवर्णा ये पुत्रास् ते तृतीयांशभागिनः ।

	हीनाः समुपजीवेयुर् ग्रासाच्छादनसंभृताः ॥ इति ।

बन्धुदायादा इति बन्धूनां सपिण्डानाम् अप्य् एते दायं हरेयुर् न केवलं पितुर् एव । इतरे पितुर् एवेति । एष एव स्मृत्यन्तरेष्व् अपि बन्धुदायादशब्दस्यार्थः । तद् एवम् –

	औरसः पुत्रिका बीजिक्षेत्रिणौ पुत्रिकासुतः ।

	पौनर्भवश् च कानीनः सहोढो गूढसंभवः ॥

	दत्तक्रीतस्वयंदत्ताः कृत्त्रिमश् चापविद्धकः ।

	यत्र क्व चोत्पादितश् च पुत्राख्या दश पञ्च च ॥

	अनेनैव क्रमेणैषां पूर्वाभावे परः परः ।

	पिण्डदो ऽंशहरश् चेति युक्ता गुणवशा स्थितिः ॥ इति ॥ २८।३२ ॥

उक्तः सवर्णपुत्राणां विभागः । अथ क्रमविवाहेष्व् असवर्णापुत्रेषु वेशेषम् आह ।

<details open><summary>विश्वास-प्रस्तुतिः</summary>

ब्राह्मणस्य राजन्यापुत्रो ज्येष्ठो गुणसंपन्नस्  
तुल्यभाक् ॥ २८।३३ ॥
</details>

<details><summary>मूलम्</summary>

ब्राह्मणस्य राजन्यापुत्रो ज्येष्ठो गुणसंपन्नस्  
तुल्यभाक् ॥ २८।३३ ॥
</details>

ब्राह्मणस्य राजन्यायां जातः पुत्रो यदि गुणसंपन्नो ज्येष्ठश् च भवति तदा ब्राह्मणीपुत्रेण यवीयसा तुल्यभाक् । एकस्य वयसा ज्यैष्ठ्यम् अपरस्य जात्येति ॥ २८।३३ ॥

<details open><summary>विश्वास-प्रस्तुतिः</summary>

ज्येष्ठांशहीनम् अन्यत् ॥ २८।३४ ॥
</details>

<details><summary>मूलम्</summary>

ज्येष्ठांशहीनम् अन्यत् ॥ २८।३४ ॥
</details>

विंशतिभागो ज्येष्ठस्येत्यादिर् य उद्धारः पूर्वम् उक्तस् तद्व्यतिरिक्तम् अन्यद् विभजेतेति प्रकरणाद् गम्यते । गुणहीने ज्येष्ठे च राजन्यापुत्रे मानवम् ।

	सर्वं वा रिक्थजातं तद् दशधात्र विभज्य तु ।

	धर्म्यं विभागं कुर्वीत विधानेन तु धर्मवित् ॥

	चतुरो ऽंशान् हरेद् विप्रस् त्रीन् अंशान् क्षत्रियासुतः ।

	वैश्यापुत्रो हरेद् द्व्यंशम् एकं शूद्रासुतो हरेत् ॥ इति ॥ २८।३४ ॥

<details open><summary>विश्वास-प्रस्तुतिः</summary>

राजन्यावैश्यापुत्रसमवाये यथा स  
ब्राह्मणीपुत्रेण ॥ २८।३५ ॥
</details>

<details><summary>मूलम्</summary>

राजन्यावैश्यापुत्रसमवाये यथा स  
ब्राह्मणीपुत्रेण ॥ २८।३५ ॥
</details>

यदा ब्राह्मणीपुत्रस् तु नास्ते तदा राजन्यापुत्रो ब्राह्मणीपुत्रेण समवाये यथा तुल्यभाक्, एवं क्षत्रियापुत्रेण वैश्यापुत्रस् तुल्यभाक् ॥ २८।३५ ॥

<details open><summary>विश्वास-प्रस्तुतिः</summary>

क्षत्रियाच् चेत् ॥ २८।३६ ॥
</details>

<details><summary>मूलम्</summary>

क्षत्रियाच् चेत् ॥ २८।३६ ॥
</details>

चेच्छब्दश् चशब्दस्यार्थे । क्षत्रियाच् चोत्पन्नयोः पुत्रयोः समवाये वैश्यापुत्रो ज्येष्ठो गुणसंपन्नः क्षत्रियापुत्रेण यवीयसा तुल्यभाक् । एवं वैश्याद् उत्पन्नस्य शूद्रापुत्रस्याप्य् एके मन्यन्ते द्रष्टव्यम् इति । नेत्य् अन्ये ऽनुक्तत्वात् ॥ २८।३६ ॥

<details open><summary>विश्वास-प्रस्तुतिः</summary>

शूद्रापुत्रो ऽप्य् अनपत्यस्य शुश्रूषुश् चेल् लभेत  
वृत्तिमूलम् अन्तेवासिविधिना ॥ २८।३७ ॥
</details>

<details><summary>मूलम्</summary>

शूद्रापुत्रो ऽप्य् अनपत्यस्य शुश्रूषुश् चेल् लभेत  
वृत्तिमूलम् अन्तेवासिविधिना ॥ २८।३७ ॥
</details>

ब्राह्मणस्येति वर्तते । अनपत्यस्याविद्यमानद्विजातिपुत्रस्य ब्राह्मणस्य शूद्रापुत्रो ऽपि वृत्तिमूलं लभेत । यावता कृष्यादिकर्मसमर्थो भवति तावल् लभेत । स यद्य् अन्तेवासिविधिना शुश्रूषुर् भवति । यथा शिष्य आचार्यं शुश्रूषते तथा शुश्रूषुश् चेद् इति । एवं क्षत्रियवैश्ययोर् अपि शूद्रापुत्रो वृत्तिमूलं लभेत ॥ २८।३७ ॥

<details open><summary>विश्वास-प्रस्तुतिः</summary>

सवर्णापुत्रो ऽप्य् अन्याय्यवृत्तो न   
लभेतैकेषाम् ॥ २८।३८ ॥
</details>

<details><summary>मूलम्</summary>

सवर्णापुत्रो ऽप्य् अन्याय्यवृत्तो न   
लभेतैकेषाम् ॥ २८।३८ ॥
</details>

यस् त्व् अन्याय्यवृत्तो ऽधर्मेण द्रव्याणि प्रतिपादयति वेश्यादिभ्यः प्रयच्छति [स] सवर्णापुत्रो ऽप्य् अपिशब्दाज् ज्येष्ठो ऽपि दायं न लभेतेत्य् एकेषां मतम् । तथा च आपस्तम्बः: “यस् त्व् अधर्मेण द्रव्याणि प्रतिपादयति ज्येष्ठो ऽपि तम् अभागं कुर्वीत” इति ॥ २८।३८ ॥

<details open><summary>विश्वास-प्रस्तुतिः</summary>

श्रोत्रिया ब्राह्मणस्यानपत्यस्य रिक्थं   
भजेरन् ॥ २८।३९ ॥
</details>

<details><summary>मूलम्</summary>

श्रोत्रिया ब्राह्मणस्यानपत्यस्य रिक्थं   
भजेरन् ॥ २८।३९ ॥
</details>

अपत्यग्रहणं पिण्डगोत्रर्षिसंबन्धादेर् उपलक्षणम् । अनपत्यस्याविद्यमानधनभाजो ब्राह्मणस्य श्रोत्रिया हि रिक्थं भजेरन् ॥ २८।३९ ॥

<details open><summary>विश्वास-प्रस्तुतिः</summary>

राजेतरेषाम् ॥ २८।४० ॥
</details>

<details><summary>मूलम्</summary>

राजेतरेषाम् ॥ २८।४० ॥
</details>

इतरेषां क्षत्रियादीनां रिक्थम् अनपत्यानां राजा भजेत ॥ २८।४० ॥

<details open><summary>विश्वास-प्रस्तुतिः</summary>

जडक्लीबौ भर्तव्यौ ॥ २८।४१ ॥
</details>

<details><summary>मूलम्</summary>

जडक्लीबौ भर्तव्यौ ॥ २८।४१ ॥
</details>

जडो नष्टचित्तः । क्लीबस् तृतीयाप्रकृतिः । एताव् अशनाच्छादनदानेन भर्तव्यौ । मनुस् तु ।

	अनंशौ क्लीबपतितौ जात्यन्धबधिरौ तथा ।

	उन्मत्तजडमूकाश् च ये च केचिन् निरिन्द्रियाः ॥ इति ॥ २८।४१ ॥

<details open><summary>विश्वास-प्रस्तुतिः</summary>

अपत्यं जडस्य भागार्हम् ॥ २८।४२ ॥
</details>

<details><summary>मूलम्</summary>

अपत्यं जडस्य भागार्हम् ॥ २८।४२ ॥
</details>

यदि तु जडस्यापत्यं भवति तदा तद्भागार्हं भवति । तस्मै स भागो देयस् तत्पितुः । अत्र मनुः ।

	यद्य् अर्थिना तु दारैः स्यात् क्लीबादीनां कथंचन ।

	तेषाम् उत्पन्नतन्तूनाम् अपत्यं दायम् अर्हति ॥ इति ॥ २८।४२ ॥

<details open><summary>विश्वास-प्रस्तुतिः</summary>

शूद्रापुत्रवत् प्रतिलोमास् तु ॥ २८।४३ ॥
</details>

<details><summary>मूलम्</summary>

शूद्रापुत्रवत् प्रतिलोमास् तु ॥ २८।४३ ॥
</details>

प्रातिलोम्येन जातानां सूतादीनाम् अपि गुणोत्कृष्टानां शूद्रापुत्रवद् वृत्तिमूलं दातव्यम् इति ॥ २८।४३ ॥

<details open><summary>विश्वास-प्रस्तुतिः</summary>

उदकयोगक्षेमकृतान्नेष्व् अविभागः ॥ २८।४४ ॥
</details>

<details><summary>मूलम्</summary>

उदकयोगक्षेमकृतान्नेष्व् अविभागः ॥ २८।४४ ॥
</details>

उदकं कूपादि । योगक्षेमाव् इष्टापूर्ते । तथा च लौगाक्षिः ।

	योगः पूर्तं क्षेम इष्टा इत्य् आहुस् तत्वदर्शिनः ।

	अविभाज्ये तु ते प्रोक्ते शयनं चान्नम् एव च ॥ इति ।

कृतान्ने तूत्सवादिषु कल्पिते प्रभूते ऽपि । एतेषु विभागो न कर्तव्यः । यथावस्थितेष्व् एव सोदर्यानुरूपेन भोगः ॥ २८।४४ ॥

<details open><summary>विश्वास-प्रस्तुतिः</summary>

स्त्रीषु च संयुक्तासु ॥ २८।४५ ॥
</details>

<details><summary>मूलम्</summary>

स्त्रीषु च संयुक्तासु ॥ २८।४५ ॥
</details>

याश् च स्त्रियो दास्यो भ्रात्रादिषु केनचित् संयुक्ता उपभोगपरिगृहीतास् तास् तस्यैव । यद्य् अन्याः सन्त्य् अन्यत्रान्येषां भागः । यदि न सन्ति तदा द्रव्येण साम्यम् आपादनीयम् । यदा पुनर् एकैव दास्यसंयुक्ता च तदा पर्यायेण कर्म करोतु ॥ २८।४५ ॥

<details open><summary>विश्वास-प्रस्तुतिः</summary>

अनाज्ञाते दशावरैः शिष्टैर् ऊहविद्भिर् अलुब्धैः  
प्रशस्तं कार्यम् ॥ २८।४६ ॥
</details>

<details><summary>मूलम्</summary>

अनाज्ञाते दशावरैः शिष्टैर् ऊहविद्भिर् अलुब्धैः  
प्रशस्तं कार्यम् ॥ २८।४६ ॥
</details>

ज्ञायत इवाज्ञातम् । तद्विपरीतम् अनाज्ञातम् । यो ऽर्थो यथावद् अविज्ञातः संदिग्धो वा तत्रानाज्ञाते दशावरैर् दशभ्यो ऽन्यूनैः शिष्टैः ।

	धर्मेणाधिगतो यैस् तु वेदः सपरिबृंहणः ।

	ते शिष्टा ब्राह्मणा ज्ञेयाः श्रुतिप्रत्यक्षहेतवः ॥

इति मनुनोक्तैः । ऊहविद्भिर् ऊहापोहकुशलैः । अलुब्धैर् उत्कोचादिषु निःस्पृहैः । एवंभूतैर् ब्राह्मणैर् यत् प्रशस्तं स्तुतम् इदम् अत्र युक्तम् इति तत् कार्यं कर्तुं युक्तम् ॥ २८।४६ ॥

<details><summary>हरदत्त-प्रस्तावः</summary>

के पुनस् ते दशावरास् तान् आह ।
</details>

<details open><summary>विश्वास-प्रस्तुतिः</summary>

चत्वारश् चतुर्णां पारगा वेदानां प्राग् उत्तमात् त्रय   
	आश्रमिणः पृथग् धर्मविदस् त्रय एतान् दशावरान्   
  परिषद् इत्य् आक्षते ॥ २८।४७ ॥
</details>

<details><summary>मूलम्</summary>

चत्वारश् चतुर्णां पारगा वेदानां प्राग् उत्तमात् त्रय   
	आश्रमिणः पृथग् धर्मविदस् त्रय एतान् दशावरान्   
  परिषद् इत्य् आक्षते ॥ २८।४७ ॥
</details>

चतुर्णां वेदानां पारगाः साङ्गानाम् अध्येतारो ऽर्थज्ञाश् च । एवंभूतास् चत्वारो न चातुर्वैव्य एकः । आश्रमिणस् तृतीये ऽध्याय उक्ता ब्रह्मचारी गृहस्थो भिक्षुर् वाइखानस इति । तेषूत्त्माद् वैकानसात् पूर्वे त्रय आश्रमिणः । पृथग् धर्मशास्त्रविदस् त्रयः । पृथग्ग्रहणम् एकम् एव धर्मशास्त्रं विदुषां त्रयाणां ग्रहणं मा भूद् इति । तान् एतान् दशावरान् परिषद् इत्य् आचक्षते धर्मज्ञाः ॥ २८।४७ ॥

<details open><summary>विश्वास-प्रस्तुतिः</summary>

असंभवे त्व् एतेषां श्रोत्रियो वेदविच् छिष्टो   
विप्रतिपत्तौ यद् आह ॥ २८।४८ ॥
</details>

<details><summary>मूलम्</summary>

असंभवे त्व् एतेषां श्रोत्रियो वेदविच् छिष्टो   
विप्रतिपत्तौ यद् आह ॥ २८।४८ ॥
</details>

एतेषां व्यस्तानां समस्तानां च बहूनाम् असंभवे श्रोत्रियः साङ्गस्य वेदस्याध्येता । वेदवित् तदर्थज्ञः । शिष्टः स्वधर्मनिरतः । एवंभूतः एको ऽपि विप्रतिपत्तिविषये यद् आहेदम् अत्र युक्तम् इदं कार्यम् इति तत् कार्यम् । तथा च मनुः ।

	एको ऽपि वेदविद् धर्मं यं व्यवस्येत् समाहितः ।

	स धर्मः परमो ज्ञेयो नाज्ञानाम् उदितो ऽयुतैः ॥ इति ॥ ॥ २८।४८ ॥

<details><summary>हरदत्त-प्रस्तावः</summary>

कस्मात् पुनर् एकस्यापि श्रोत्रियस्य वेदविदः शिष्टस्य वचनं कर्तव्यम् इत्य् अत आह ।
</details>

<details open><summary>विश्वास-प्रस्तुतिः</summary>

यतो ऽयम् अप्रभवो भूतानां हिंसानुग्रहयोगेषु   
॥ २८।४९ ॥
</details>

<details><summary>मूलम्</summary>

यतो ऽयम् अप्रभवो भूतानां हिंसानुग्रहयोगेषु   
॥ २८।४९ ॥
</details>

प्रभवत्य् अस्माद् इति प्रभवः कारणम् । तन् न विद्यते यस्य सो ऽप्रभवः । यस्माद् अयं भूतानां हिंसानुग्रहयोगेषु दण्डप्रायश्चित्तादिष्व् अगृह्यमाणकारणः केवलं शास्त्रनेत्रस् तस्माद् एकस्यापि वचनम् अनुष्ठेयम् इति । अपर आह – प्रभवनं प्रभवः प्रभुत्वं तद् यस्य नास्ति सो ऽप्रभवः । न ह्य् असौ शास्त्रनिरपेक्षः स्वतन्त्रः किंचिद् अनुगृह्णाति निगृह्णाति वा । तस्माद् अस्य वचनम् अनुष्ठेयम् इति ॥ २८।४९ ॥

<details><summary>हरदत्त-प्रस्तावः</summary>

सांप्रथं ये केवलं धर्मम् अनुतिष्ठन्ति तेभ्यो ज्ञात्वानुतिष्ठन् विशिष्ट इत्य् आह ।
</details>

<details open><summary>विश्वास-प्रस्तुतिः</summary>

धर्मिणां विशेषेण स्वर्गं लोकं धर्मविद्  
आप्नोति ज्ञानाभिनिवेशाभ्याम् ॥ २८।५० ॥
</details>

<details><summary>मूलम्</summary>

धर्मिणां विशेषेण स्वर्गं लोकं धर्मविद्  
आप्नोति ज्ञानाभिनिवेशाभ्याम् ॥ २८।५० ॥
</details>

धर्मिणो धर्मवन्तो धार्मिकाः । तेषां मध्ये यो धर्मविद् धर्मशास्त्रं यावतो ऽर्थतो ऽधीत्य धर्मं तत्त्वतो वेत्ति सः । ज्ञानाभिनिवेषाभ्याम् । ज्ञानं समर्थावगतिः अभिनिवेशस् तात्पर्येणानुष्ठानम् । ज्ञानेनाभिनिवेशेन न केवलानुष्ठातृभ्यो विशेषेण स्वर्गं लोकम् आप्नोति ॥ २८।५० ॥

<details open><summary>विश्वास-प्रस्तुतिः</summary>

इति धर्मो धर्मः ॥ २८।५१ ॥
</details>

<details><summary>मूलम्</summary>

इति धर्मो धर्मः ॥ २८।५१ ॥
</details>

सो ऽयम् आदितो वेदो धर्ममूलम् इत्य् आरभ्यैवमन्तो धर्मः उक्तः । द्विरुक्तिः शास्त्रपरिसमाप्त्यर्था ॥ २८।५१ ॥

	गौतमोक्ते धर्मशास्त्रे हरदत्तकृताव् इह ।

	अष्टाविंशो ऽयम् अध्यायो वृत्तौ दायः समापितः ॥

**इति श्रीगौतमीयवृत्तौ हरदत्तविरचितायां मिताक्षरायां**

**तृतीयप्रश्ने अष्टविंशो ऽध्यायः ॥**

**समाप्तो ऽयं ग्रन्थः ॥**