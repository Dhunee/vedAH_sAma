<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>साम-वेदे विश्वासटिप्पन्यः  | छान्दोग्योपनिषत् षष्ठः प्रपाठकः-खण्डः 7-8</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_sAma/tANDyam/ChAndogyopaniShat/rangarAmAnujaH/11_Sh/" rel="alternate" type="application/rss+xml" title="साम-वेदे विश्वासटिप्पन्यः" />
    <link href="/vedAH_sAma/tANDyam/ChAndogyopaniShat/rangarAmAnujaH/11_Sh/" rel="feed" type="application/rss+xml" title="साम-वेदे विश्वासटिप्पन्यः" />

    <meta property="og:title" content="छान्दोग्योपनिषत् षष्ठः प्रपाठकः-खण्डः 7-8" />
<meta property="og:description" content="छान्दोग्योपनिषत्
षष्ठः प्रपाठकः
सप्तमः खण्डः
[षोडशकलपुरुषोपदेशः]
षोडशकल: सोम्य पुरुषः पञ्चदशाहानि माऽशीः; काममपः पिब ;
आपोमयः प्राणो न पिबतो विच्छेत्स्यत इति ॥ १ ॥
प्र.-षोडशकलस्सोम्य पुरुषः षोडशांशयुक्तमनआदिकलायुक्तः पुरुषः ।
ततश्च मनआदेः षोडशांशाः प्रत्यहं भुज्यमानै: अन्नादिभिः आप्यायिता भवन्ति ।
पञ्चदशाहानि माशीः तत्र पञ्चदशाहानि मा भुङ्क्थाः । काममपः पिब यथेष्टं जलं
पिब । आपोमयः प्राणो इति । जलपाने प्राणविच्छेदो न भविता । जलमयत्वात्
प्राणस्य इत्याचार्य उवाच इत्यर्थः ॥
स ह पञ्चदशाहानि नाऽऽश । अथ हैनमुपससाद, &lsquo;किं ब्रवीमि भो&rsquo; इति ।" />
<meta property="og:type" content="article" />
<meta property="og:url" content="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/" /><meta property="article:section" content="tANDyam" />



<meta itemprop="name" content="छान्दोग्योपनिषत् षष्ठः प्रपाठकः-खण्डः 7-8">
<meta itemprop="description" content="छान्दोग्योपनिषत्
षष्ठः प्रपाठकः
सप्तमः खण्डः
[षोडशकलपुरुषोपदेशः]
षोडशकल: सोम्य पुरुषः पञ्चदशाहानि माऽशीः; काममपः पिब ;
आपोमयः प्राणो न पिबतो विच्छेत्स्यत इति ॥ १ ॥
प्र.-षोडशकलस्सोम्य पुरुषः षोडशांशयुक्तमनआदिकलायुक्तः पुरुषः ।
ततश्च मनआदेः षोडशांशाः प्रत्यहं भुज्यमानै: अन्नादिभिः आप्यायिता भवन्ति ।
पञ्चदशाहानि माशीः तत्र पञ्चदशाहानि मा भुङ्क्थाः । काममपः पिब यथेष्टं जलं
पिब । आपोमयः प्राणो इति । जलपाने प्राणविच्छेदो न भविता । जलमयत्वात्
प्राणस्य इत्याचार्य उवाच इत्यर्थः ॥
स ह पञ्चदशाहानि नाऽऽश । अथ हैनमुपससाद, &lsquo;किं ब्रवीमि भो&rsquo; इति ।">

<meta itemprop="wordCount" content="5406">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="छान्दोग्योपनिषत् षष्ठः प्रपाठकः-खण्डः 7-8"/>
<meta name="twitter:description" content="छान्दोग्योपनिषत्
षष्ठः प्रपाठकः
सप्तमः खण्डः
[षोडशकलपुरुषोपदेशः]
षोडशकल: सोम्य पुरुषः पञ्चदशाहानि माऽशीः; काममपः पिब ;
आपोमयः प्राणो न पिबतो विच्छेत्स्यत इति ॥ १ ॥
प्र.-षोडशकलस्सोम्य पुरुषः षोडशांशयुक्तमनआदिकलायुक्तः पुरुषः ।
ततश्च मनआदेः षोडशांशाः प्रत्यहं भुज्यमानै: अन्नादिभिः आप्यायिता भवन्ति ।
पञ्चदशाहानि माशीः तत्र पञ्चदशाहानि मा भुङ्क्थाः । काममपः पिब यथेष्टं जलं
पिब । आपोमयः प्राणो इति । जलपाने प्राणविच्छेदो न भविता । जलमयत्वात्
प्राणस्य इत्याचार्य उवाच इत्यर्थः ॥
स ह पञ्चदशाहानि नाऽऽश । अथ हैनमुपससाद, &lsquo;किं ब्रवीमि भो&rsquo; इति ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_sAma\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022jaiminiyam\u0022],\u0022mainsections\u0022:[\u0022jaiminiyam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022वेदः\u0022,\u0022url\u0022:\u0022..\/vedAH\/\u0022},{\u0022title\u0022:\u0022ऋग्वेदः\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022यजुर्वेदः\u0022,\u0022url\u0022:\u0022..\/vedAH_yajuH\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_sAma\/tANDyam\/ChAndogyopaniShat\/rangarAmAnujaH\/11_Sh\/".replace(basePath, "/");
  pageVars.pageParams = {};
  pageVars.pageSource = "tANDyam\/ChAndogyopaniShat\/rangarAmAnujaH\/11_Sh.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_sAma/webpack_dist/uiLib-bundle.js"></script>




    <link rel="stylesheet" href="/vedAH_sAma/css/fonts.css">
<link rel="stylesheet" href="/vedAH_sAma/css/@fortawesome/fontawesome-free/css/solid.min.css">

<link rel="stylesheet" href="/vedAH_sAma/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/" />
<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">साम-वेदे विश्वासटिप्पन्यः <br/> छान्दोग्योपनिषत् षष्ठः प्रपाठकः-खण्डः 7-8</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="छान्दोग्योपनिषत् षष्ठः प्रपाठकः-खण्डः 7-8">छान्दोग्योपनिषत् षष्ठः प्रपाठकः-खण्डः 7-8</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH/edit/content/tANDyam/ChAndogyopaniShat/rangarAmAnujaH/11_Sh.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>छान्दोग्योपनिषत्</strong></p>
<p><strong>षष्ठः</strong> <strong>प्रपाठकः</strong></p>
<p><strong>सप्तमः</strong> <strong>खण्डः</strong></p>
<hr>
<p><strong>[षोडशकलपुरुषोपदेशः]</strong></p>
<hr>
<p><strong>षोडशकल:</strong> <strong>सोम्य</strong> <strong>पुरुषः</strong> <strong>पञ्चदशाहानि</strong> <strong>माऽशीः;</strong> <strong>काममपः</strong> <strong>पिब</strong> <strong>;</strong></p>
<p><strong>आपोमयः</strong> <strong>प्राणो</strong> <strong>न</strong> <strong>पिबतो</strong> <strong>विच्छेत्स्यत</strong> <strong>इति</strong> <strong>॥</strong> <strong>१</strong> <strong>॥</strong></p>
<hr>
<p><strong>प्र.-षोडशकलस्सोम्य</strong> <strong>पुरुषः</strong> षोडशांशयुक्तमनआदिकलायुक्तः पुरुषः ।</p>
<p>ततश्च मनआदेः षोडशांशाः प्रत्यहं भुज्यमानै: अन्नादिभिः आप्यायिता भवन्ति ।</p>
<p><strong>पञ्चदशाहानि</strong> <strong>माशीः</strong> तत्र पञ्चदशाहानि मा भुङ्क्थाः । <strong>काममपः</strong> <strong>पिब</strong> यथेष्टं जलं</p>
<p>पिब । <strong>आपोमयः</strong> <strong>प्राणो</strong> इति । जलपाने प्राणविच्छेदो न भविता । जलमयत्वात्</p>
<p>प्राणस्य इत्याचार्य उवाच इत्यर्थः ॥</p>
<hr>
<p><strong>स</strong> <strong>ह</strong> <strong>पञ्चदशाहानि</strong> <strong>नाऽऽश</strong> <strong>।</strong> <strong>अथ</strong> <strong>हैनमुपससाद, &lsquo;किं</strong> <strong>ब्रवीमि</strong> <strong>भो&rsquo;</strong> <strong>इति</strong> <strong>।</strong></p>
<p><strong>ऋचः</strong> <strong>सोम्य</strong> <strong>यजूँषि</strong> <strong>सामानीति</strong> <strong>।</strong> <strong>स</strong> <strong>होवाच, &lsquo;न</strong> <strong>वै</strong> <strong>मा</strong> <strong>प्रतिभान्ति</strong> <strong>भो&rsquo;</strong> <strong>इति</strong> <strong>॥२॥</strong></p>
<hr>
<p><strong>प्र.-स</strong> <strong>ह</strong> <strong>पञ्चदशाहानि</strong> <strong>नाश</strong> । एवं पित्रोक्तः पुत्रः पञ्चदशाहानि **&lsquo;नाश-**न</p>
<p>भुक्तवान्&rsquo; । <strong>अथ</strong> <strong>हैनम्</strong> इति । षोडशेऽहनि पितरम् उपसनश्शिष्य: &lsquo;भगवन् कि</p>
<p>ब्रवीमि&rsquo; इत्युक्तवान् इत्यर्थः । इतर आह - <strong>ऋचः</strong> <strong>सोम्य</strong> इति । अधीतान् वेदान् पठ</p>
<p>इत्युक्तवान् इत्यर्थः । <strong>स</strong> <strong>होवाच</strong> इति । मां प्रति वेदाः न प्रतिभान्ति इति इतरः प्रत्युक्तवान्</p>
<p>इत्यर्थः ॥</p>
<hr>
<p><strong>तँ</strong> <strong>होवाच</strong> <strong>-</strong> <strong>यथा</strong> <strong>सोम्य</strong> <strong>महतोऽभ्याहितस्यैकोऽङ्गार;</strong> <strong>खद्योतमात्रः</strong> <strong>परिशिष्टः</strong></p>
<p><strong>स्यात्</strong> <strong>;</strong> <strong>तेन</strong> <strong>ततोऽपि</strong> <strong>न</strong> <strong>बहु</strong> <strong>दहेत्</strong> <strong>-</strong> <strong>एवँ</strong> <strong>सोम्य</strong> <strong>ते</strong> <strong>षोडशानां</strong> <strong>कलानामेका</strong> <strong>कलाऽतिशिष्टा</strong></p>
<p><strong>स्यात्</strong> <strong>;</strong> <strong>तयैतर्हि</strong> <strong>वेदान्नानुभवसि</strong> <strong>।</strong> <strong>अशान</strong> <strong>।</strong> <strong>अथ</strong> <strong>मे</strong> <strong>विज्ञास्यसीति</strong> <strong>॥३॥</strong></p>
<p><strong>प्र.-तँ</strong> <strong>होवाच</strong> । पिता प्रत्युवाच इत्यर्थः । <strong>यथा</strong> <strong>सोम्य</strong> इत्यादि । हे <strong>सोम्य</strong> ! <strong>यथा</strong></p>
<p>लोके, <strong>महत</strong>: इन्धनैः अभ्याहितस्य प्रज्वलितस्य अग्रेः शान्तस्य <strong>एकोऽङ्गारः</strong> <strong>खद्योतमात्र:</strong></p>
<p>परिशिष्टो भवेत् । <strong>तेन</strong> अङ्गारेण, <strong>ततोऽपि</strong> खद्योतमात्रपरिमाणात् किञ्चिदपि, <strong>बहु</strong> <strong>न</strong></p>
<p><strong>दहेत्</strong> । एवमेव खलु <strong>सोम्य</strong> ! <strong>ते</strong> अन्नोपचितानां <strong>षोडशानां</strong> मन<strong>सो</strong>ऽशानाम्</p>
<p>ए<strong>कों</strong>ऽशोऽवशिष्टः । पञ्चदशदिनेषु पञ्चदशकलानां क्षीणत्वात् इति भावः । अतोऽल्पीयसा</p>
<p>तेनांशेन इदानीं वेदान् न प्रतिपद्यसे । <strong>अशान</strong> भुङ्क्ष्व तत ऊर्ध्वं <strong>मे</strong> मदुक्तं ज्ञास्यसि इत्यर्थः ॥</p>
<p><strong>स</strong> <strong>हाऽऽश</strong> <strong>।</strong> <strong>अथ</strong> <strong>हैनमुपससाद</strong> <strong>।</strong> <strong>तँ</strong> <strong>ह</strong> <strong>यत्</strong> <strong>किञ्च</strong> <strong>पप्रच्छ,</strong> <strong>सर्वं</strong> <strong>ह</strong> <strong>प्रतिपेदं</strong></p>
<p><strong>तँ</strong> <strong>होवाच</strong> <strong>॥</strong> <strong>४</strong> <strong>॥</strong></p>
<p><strong>प्र.-</strong> <strong>स</strong> <strong>हाऽऽश</strong> <strong>।</strong> <strong>अथ</strong> <strong>हैनमुपससाद</strong> । एवं पित्रोक्तः सः श्वेतकेतुः <strong>आऽऽश</strong> -</p>
<p>भुक्तवान् । <strong>अथ</strong> भुक्त्वा पितरम् उपसन्नः । तँ <strong>ह</strong> <strong>यत्किञ्च</strong> इति । **तँ-**तदा पिता</p>
<p>यद्यत्पृष्टवान् तत्तत्सर्वं स ज्ञातवान् इत्यर्थः <strong>तँ</strong> <strong>होवाच</strong> । पिता इति शेषः ॥</p>
<hr>
<p><strong>यथा</strong> <strong>सोम्य</strong> <strong>महतोऽभ्याहितस्यैकमङ्गारं</strong> <strong>खद्योतमात्रं</strong> <strong>परिशिष्टं</strong> <strong>तं</strong> <strong>तृणैरुपसमाधाय</strong></p>
<p><strong>प्राज्वालयेत्</strong> <strong>;</strong> <strong>तेन</strong> <strong>ततोऽपि</strong> <strong>बहु</strong> <strong>दहेत्</strong> <strong>॥</strong> <strong>५</strong> <strong>॥</strong></p>
<hr>
<p><strong>एवँ</strong> <strong>सोम्य</strong> <strong>ते</strong> <strong>षोडशानां</strong> <strong>कलानामेका</strong> <strong>कलाऽतिशिष्टाऽभूत्</strong> <strong>;</strong> <strong>साऽन्नेनोपसमाहिता</strong></p>
<p><strong>प्राज्वालीत्</strong> <strong>तयैतर्हि</strong> <strong>वेदान्</strong> <strong>अनुभवसि</strong> <strong>।</strong></p>
<hr>
<p><strong>अन्नमयँ</strong> <strong>हि</strong> <strong>सोम्य</strong> <strong>मन</strong> <strong>आपोमयः</strong> <strong>प्राणस्तेजोमयी</strong> <strong>वागिति</strong> <strong>।</strong></p>
<p><strong>तद्धास्य</strong> <strong>विजज्ञाविति</strong> <strong>-</strong> <strong>विजज्ञाविति</strong> <strong>॥</strong> <strong>६</strong> <strong>॥</strong></p>
<p><strong>प्र.-यथा</strong> <strong>सोम्य</strong> इत्यादि । <strong>यथा</strong> <strong>महतो</strong> ज्वलितशान्तस्य वह्ने: <strong>एकमङ्गारं</strong></p>
<p><strong>खद्योतमात्रं</strong> <strong>परिशिष्टं</strong> तृणादिभिः, उपसमिध्य <strong>प्राज्वालयेत्</strong> प्रकर्षेण आसमन्तात् वर्धयेत् ।</p>
<p>तेन च एवम् <strong>इद्धेन</strong> अङ्गारेण <strong>ततोऽपि</strong> पूर्वपरिमाणात् <strong>बहु</strong> <strong>दहेत्</strong> इत्यर्थः ।</p>
<p><strong>एवं</strong> <strong>सोम्य</strong> इत्यादि। एवमेव पूर्वोक्तदृष्टान्तवत् हे सोम्य ! <strong>ते</strong> <strong>षोडशानाम्</strong></p>
<p>म<strong>नों</strong>ऽशानाम् ए<strong>कों</strong>ऽशोऽन्नेन आप्यायितः <strong>प्राज्वालीत्</strong> - प्रज्वलितः । स्वकार्यकरणसमर्थः</p>
<p>अभूत् इत्यर्थः । <strong>प्राज्वालीत्</strong> इति दीर्घश्छान्दसः । अतो वेदान् इदानीं प्रतिपद्यसे इत्यर्थः ।</p>
<p><strong>अन्नमयं</strong> <strong>हि</strong> इत्यादि । अतोऽन्नमयं एवं मनः । अनयैव रीत्या आपोमयः प्राण:</p>
<p>तेजोमयी वागिति जानीहि इत्याचार्य उक्तवान् इत्यर्थः ।</p>
<p><strong>तद्धास्य</strong> <strong>विजज्ञाविति</strong> <strong>विजज्ञाविति</strong> <strong>।</strong> <strong>तत्</strong> मनआदीनाम् अन्नमयत्वादिकम्</p>
<p><strong>अस्य</strong> पितुः उपदेशात् पुत्रः ज्ञातवान् इत्यर्थः । &lsquo;द्विरभ्यास <strong>स्रि</strong>वृत्करणप्रकार</p>
<p>परिसमात्यर्थः</p>
<p>प्रकृतविषयाण्यधिकरणानि लिख्यन्ते ।</p>
<p>द्वितीयाध्यायान्ते - &lsquo;अनेन जीवेनाऽऽत्मनाऽनुप्रविश्य नामरूपे व्याकरवाणि&rsquo; इति स्वांशत्वेन</p>
<p>आत्मभूतस्य जीवस्यैव अनुप्रवेशव्याकरणकर्तृत्वाभिधानात्, परदेवतायाः स्वेनरूपेण</p>
<p>अनुप्रवेशानुक्तेः हिरण्यगर्भस्य नामरूपव्याकर्तृत्वस्य पुराणादिषु प्रसिद्धत्वात्,</p>
<p>परमात्मांशभूतो हिरण्यगर्भ एव प्रवेशनामरूपव्याकरणयोः कर्ता । न च एवं &lsquo;व्याकरवाणि&rsquo;</p>
<p>इति परमात्मनः अभिसन्धिः न उपपद्यते इति वाच्यम् । जीवस मष्ट्याश्रयस्य प्रवेश-</p>
<p>व्याकरणकर्तुः हिरण्यगर्भस्य परमात्मांशतया अत्यन्तभिन्नत्वाभावेन तद्गतनामरूपव्याकर्तृत्वस्य</p>
<p>प्रवेशसमानाधिकरणस्य स्वनिष्ठतया परमात्मनः अनुसन्धानोपपत्तेः । प्रयोजककर्तृतयाऽपि,</p>
<p>&lsquo;व्याकरवाणि&rsquo; इति अभिसन्ध्युपपत्तेश्च । यदि पुनः परमात्मन: साक्षात्कर्तृभावो भवेत्,</p>
<p>तर्हि &lsquo;अनेन जीवेन&rsquo; इत्यनर्थकम् । जीवस्य कर्तृत्वाभावेन &lsquo;चारेण अनुप्रविश्य परसैन्यं</p>
<p>संकलयानि&rsquo; इतिवत् करणत्वे एव तृतीया वाच्या । करणत्वञ्च तदेव उपपद्यते, यदि</p>
<p>परमात्मा प्रयोजककर्ता, जीवश्च प्रयोज्यकर्ता स्यात् । प्रयोजककर्तुर्हि साक्षात्कर्ता</p>
<p>करणं भवति। प्रधानक्रियोद्देशेन प्रयोजकेन प्रयोज्यकर्तुः व्याप्रियमाणत्वात् । अतः</p>
<p>&lsquo;जीवेन&rsquo; इति करणत्वेन निर्दिश्यमानो जीवः साक्षात्कर्ता इत्यवसीयते । अत: तेजोऽबन्नानि</p>
<p>प्रविश्य हिरण्यगर्भ एव नामरूपे व्याकरोति । अतः हिरण्यगर्भकर्तृकैव नामरूपव्याक्रिया</p>
<p>इति प्राप्ते उच्यते-</p>
<p>&lsquo;संज्ञामूर्तिकॢप्तिस्तु त्रिवृत्कुर्वत उपदेशात्&rsquo; (ब्र.सू.२-४-१७) । संज्ञामूर्तिकॢप्तिः</p>
<p>नामरूपव्याकरणं त्रिवृत्करणं कुर्वतः परमात्मनः एव ; न हिरण्यगर्भस्य । ‘अनेनैव</p>
<p>जीवेनाऽऽत्मनाऽनुप्रविश्य नामरूपे व्याकरोत् । तासां त्रिवृतं त्रिवृतमेकैकामकरोत्&rsquo;</p>
<p>इति त्रिवृत्करणनामरूपव्याकरणयोः समानकर्तृकत्वावगमात् । न च त्रिवृत्करणं</p>
<p>हिरण्यगर्भकर्तृकं संभवति । हिरण्यगर्भस्य त्रिवृत्कृततेजोऽबन्नोत्पादितब्रह्माण्डसृष्टत्वावेदनेन</p>
<p>तस्य त्रिवृत्करणकर्तृत्वासम्भवात् । अतो जीवसमष्टिशरीरकस्सन् परमात्मा नामरूपे</p>
<p>व्याकरोत् इति सिद्धम् । &lsquo;अनेन जीवेनाऽऽत्मनाऽनुप्रविश्य&rsquo; इत्यस्य उपपत्तिस्तु</p>
<p>तद्वाक्यविवरणदशायाम् एव उक्ता तत्रैव अनुसन्धेया ।</p>
<p>ननु, &lsquo;यद<strong>ग्ने</strong> रोहितं रूपं तेजसस्तद्रूपम्,&rsquo; &lsquo;अन्नमशितं त्रेधा विधीयते&rsquo; इत्युत्तरत्र</p>
<p>चतुर्मुखसृष्टाग्न्यादिषु त्रिवृत्करणप्रकारप्रदर्शनात् त्रिवृत्करणमपि चतुर्मुखकर्तृकमेव इत्यत्राह -</p>
<p>&lsquo;मांसादि भौमं यथाशब्दमितरयोश्च&rsquo; (ब्र.सू.२-४-२१) । यदुक्तम् अण्डसृष्ट्युत्तरकालं</p>
<p>चतुर्मुखसृष्टदेवादिविषयोऽयम्, &lsquo;तासां त्रिवृतं त्रिवृतमेकैकामकरोत्&rsquo; इति त्रिवृत्करणोपदेशः</p>
<p>इति - तत् न उपपद्यते ; &lsquo;अन्नमशितं त्रेधा विधीयते&rsquo; इत्यत्र मांसमनसोः पुरीषात् अणुत्वेन&rsquo;</p>
<p>अणीयस्त्वेन च व्यपदिष्टयोः आप्यत्वतैजसत्वप्रसङ्गात् । यद्यदपेक्षया सूक्ष्म, तत् तस्य</p>
<p>&lsquo;कारणम्&rsquo; । अत एव हि पार्थिवाप्यतैजसानाम् उत्तरोत्तरसूक्ष्मतया उत्तरोत्तरकारणत्वम् ।</p>
<p>ततश्च पुरीषस्य स्थविष्ठत्वात् पार्थिवत्वम्, ततः सूक्ष्मस्य मांसस्य आप्यत्वम् , ततोऽणिष्ठस्य</p>
<p>मनस: तैजसत्वम् अभ्युपगन्तव्यम् । तथा &lsquo;आपः पीताः&rsquo; इत्यत्रापि स्थविष्ठस्य मूत्रस्य</p>
<p>पार्थिवत्वम्, मध्यमस्य लोहितस्य आप्यत्वम्, ततोऽपि अणीयसः प्राणस्य तैजसत्वम्</p>
<p>अभ्युपगन्तव्यम् । तथा &lsquo;तेजोऽशितम्&rsquo; इत्यत्रापि स्थूलस्य <strong>अस्थ्न:</strong> पार्थिवत्वम्, मध्यमायाः</p>
<p>मज्जायाः आप्यत्वम्, अणिष्ठायाः वाचः तैजसत्वम् अभ्युपगन्तव्यम् । न च एवम् इष्यते ।</p>
<p>प्रथमपर्याये पुरीषवत् मांसमनसी अपि पार्थिवे एव प्रतिपाद्येते - &lsquo;अन्नमशितं त्रेधा</p>
<p>विधीयते&rsquo; इति प्रक्रमात् । तथा द्वितीये पर्याये मूत्रलोहितप्राणानाम् अब्विकारत्वं</p>
<p>प्रतिपाद्यते । तृतीयपर्याये अस्थिमज्जावाचां तेजोविकारत्वमेव प्रतिपाद्यते । अतः &lsquo;तासां</p>
<p>त्रिवृतं त्रिवृतमेकैकामकरोत्&rsquo; इत्युक्तत्रिवृत्करणप्रकार: &lsquo;अन्नमशितम्&rsquo; इत्यादिना न प्रदर्श्यते ।</p>
<p>तथा सति हि मनःप्राणवाचां तिसृणामपि अणीयस्त्वेन, &lsquo;अन्नमयं हि सोम्य मनः</p>
<p>आपोमयः प्राणस्तेजोमयी वाक् इति विरुध्येत । अतः प्रागेव त्रिवृत्कृतानां पृथिव्यादीनां</p>
<p>पुरुषं प्राप्तानाम्, &lsquo;अन्नमशितम्&rsquo; इत्यादिना एकैकस्य त्रेधा परिणामः उच्यते । अण्डसृष्टे:</p>
<p>प्रागेव तेजोऽबन्नानां त्रिवृत्करणेन भवितव्यं । अत्रिवृत्कृतानां तेषां कार्यारम्भासामर्थ्यात् ।</p>
<p>अन्योन्यसंयुक्तानामेव हि कार्यारम्भसामर्थ्यम् । तदेव च त्रिवृत्करणम् । तथा च</p>
<p>स्मर्यते -</p>
<p>नानावीर्याः पृथग्भूतास्ततस्ते संहति विना ।</p>
<p>नाशक्नुवन् प्रजाः स्रष्टुमसमागत्य कृत्स्रशः॥</p>
<p>समेत्यान्योन्यसंयोग परस्परसमाश्रयाः ।</p>
<p>महदाद्या विशेषान्ता ह्यण्डमुत्पादयन्ति ते ॥ (वि.पु.१-२-५२,५३)</p>
<p>इति । अत एव च &lsquo;अनेनैव जीवेनाऽऽत्मनाऽनुप्रविश्य नामरूपे व्याकरोत् । तासां</p>
<p>त्रिवृतं त्रिवृतमेकैकामकरोत्&rsquo; इति पाठक्रमोऽपि अर्थक्रमेण बाध्यते । अण्डान्तर्वतिषु</p>
<p>अग्नयादिषु त्रिवृत्करणप्रदर्शनं तु श्वेतकेतोः शुश्रूषोः अण्डान्तर्वतित्वेन तस्य बहिःष्ठवस्तुषु</p>
<p>त्रिवृत्करणप्रदर्शनायोगात् त्रिवृत्कृतानां कार्येषु अ<strong>ग्न्या</strong>दिषु त्रिवृत्करणप्रदर्शनं कृतम्</p>
<p>इत्यविरोधः ।</p>
<p>ननु अण्डान्तर्गतानां सर्वेषां त्रिवृत्कृततेजोऽबन्नरूपत्वे व्यवस्थिततेजोऽबन्नव्यवहार:</p>
<p>कथं स्यात् इत्यत्राह &lsquo;वैशेष्यात्तु तद्वादस्तद्वादः&rsquo; (ब्र.सू.३-४-१९) । पृथिव्यंशानां</p>
<p>भूयस्त्वे पृथिवीव्यवहारः । जलांशानां भूयस्त्वे जलव्यवहारः इति व्यवहारव्यवस्था</p>
<p>उपपद्यते इत्यर्थः । &lsquo;तद्वादस्तद्वादः&rsquo; इति सूत्रे द्विरुक्ति: अध्यायपरिसमाप्तिद्योतनार्था इति</p>
<p>स्थितम् ।</p>
<p>तथा द्वितीयाध्याये आरम्भणाधिकरणे-उपादेयम् उपादानात् अन्यदेव । घटेन</p>
<p>उदकम् आह्रियते, मृत्पिण्डेन घटादिः निर्मीयते इति कार्यभेदात् । तथा घटस्य</p>
<p>दण्डचक्रादिकं कारणम्, मृत्पिण्डस्य तु जलसंयोजनमर्दनात् इति कारणभेदात् । तथा</p>
<p>घटः पृथुबु<strong>ध्नो</strong>दराकारः, मृत्पिण्डस्तु अतदाकारः इत्याकारभेदात् । तथा पूर्वकालं</p>
<p>कारणम्, अपरकालं कार्यम् इति कालभेदात् । बहवः तन्तवः, एकः पटः इति</p>
<p>संख्याभेदात् । सत्यामेव मृदि घटो नष्टः इति प्रतीते: । कार्यकारणयो: बुद्धिशब्दादिभेदस्य</p>
<p>दर्शनाञ्च उपादानात् अन्यदेव उपादेयम् । इतरथा कारकव्यापारवैयर्थ्यप्रसङ्गात् इति</p>
<p>काणादादिमतावलम्बनेन पूर्वपक्षे प्राप्ते उच्यते</p>
<p>&lsquo;तदनन्यत्वमारम्भणशब्दादिभ्यः&rsquo; (ब्र.सू.२-१-५) । तस्मात् परमकारणात् ब्रह्मणः</p>
<p>जगतः अनन्यत्वं वाचारम्भणशब्दादिभिः अवगम्यते । &lsquo;वाचारम्भणं विकारो नामधेयम्&rsquo;</p>
<p>इत्यस्य अर्थः पूर्वमेव वर्णितः । आदिशब्देन, &lsquo;सदेव सोम्येदमग्र आसीत् &lsquo;, &lsquo;येनाश्रुतं श्रुतं</p>
<p>भवति,&rsquo; &lsquo;एकमेवाद्वितीयम्&rsquo; इत्यादिकं गृह्यते । यदि च वैशेषिकादिरीत्या उपादेयम् उपादानात्</p>
<p>अन्यत् स्यात्, तदा कारणगुणप्रक्रमेण कार्यगुणोत्पत्तेः उपादानसुवर्णगुरुत्वेन तदुपादेयकुण्डले</p>
<p>गुरुत्वोत्त्पत्यभ्युपगमावश्यंभावेन गुरुत्वद्वैगुण्यप्रसङ्गात् । बुद्धिशब्दादिभेदानाम् उभयसंप्रतिपन्नावस्थया</p>
<p>एव व्यवस्थोपप<strong>त्तौ</strong> अवस्थाश्रयद्रव्यान्तरोत्पत्तिकल्पनायाः अप्रामाणिकत्वात् ।</p>
<p>ननु विरलतन्त्वारब्धपटे &lsquo;एकस्मिन्नेव&rsquo; कथम् एकत्वानेकत्वयोः युगपदुपलम्भः,</p>
<p>एकस्मिन् धर्मिणि विरुद्धधर्मद्वयासम्भवात् इति चेन्न । एकस्मिन्नेव वृक्षे मूला<strong>द्य</strong>वच्छेदकभेदेन</p>
<p>संयोगतदभावसत्त्ववत् कुविन्दकारितसंयोगविशेषावच्छेदेन तन्तुषु पटत्वम् एकत्वञ्च,</p>
<p>तन्तुत्वावच्छेदेन तु अनेकत्वम् इत्युपपत्तेः । ननु कुविन्दकारितसंयोगाः तन्तुत्वसङ्कीर्णाः</p>
<p>एव इति कथं विरुद्धधर्मावच्छेदकत्वम् इति चेन्न । आ<strong>र्द्रे</strong>न्धनप्रभववह्नित्वावच्छेदेन</p>
<p>धूमव्याप्यतावच्छेदकत्ववति वह्नित्वे अविशेषितवह्नित्वत्वावच्छेदेन व्याप्यतावच्छेदकत्वा-</p>
<p>भावस्य वृत्त्यभ्युपगमात् । एवं कार्यकारणानन्यत्ववादेऽपि एकस्मिन्नेव द्रव्ये तन्तुत्वावस्था-</p>
<p>प्रापकांशुसंयोगविशेषावच्छेदेन तन्तुत्वम् तन्तुत्वावच्छेदेन अनेकत्वञ्च । पटत्वप्रापकतन्तु-</p>
<p>संयोगविशेषावच्छेदेन पटत्वम् । पटत्वावच्छेदेन एकत्वं च इति पटत्वतन्तुत्वयोः</p>
<p>एकत्वानेकत्वयोश्च समावेशोपपत्तेः न कश्चित् दोषः ।</p>
<p>ननु संस्थानस्य असत: उत्पत्तौ असत्कार्यवादप्रसङ्गः इति चेत्, असत्कार्यवादिमतेऽपि</p>
<p>उत्पत्तेः उत्पत्तिमत्वे अनवस्था स्यात् । उत्पत्तिराहित्ये सत्कार्यवादप्रसङ्गः । अस्माकं</p>
<p>तु अवस्थायाः पृथकप्रतिपत्तिकार्ययोगानर्हत्वात् पृथगुत्पत्त्यादिकं न अपेक्षितम् । अस्मन्मते</p>
<p>घटस्य उत्पत्तिर्नाम घटत्वावस्थासम्बन्धः एव, न तु असतः सत्त्वरूपम् । अत: उपादेयम्</p>
<p>उपादानात् अनन्यदेव ।</p>
<p>&lsquo;भावे चोपलब्धेः&rsquo; (ब्र.सू.२-१-१६) । हिरण्यकुण्डलादिकार्यभावेऽपि तदेव इदं</p>
<p>हिरण्यम् इति प्रत्यभिज्ञारूपोपलब्धेः सत्त्वात् अभेदः एव इत्यर्थः ।</p>
<p>&lsquo;सत्त्वा<strong>च्चा</strong>परस्य&rsquo; (ब्र.सू.३-२-१०) । अपरस्य कार्यस्य कारणे तादात्म्येन सम्बन्धेन</p>
<p>सत्त्वा<strong>च्च</strong> उपादानात् अनन्यत् उपादेयम् । &lsquo;सदेव सोम्येदमग्र आसीत्&rsquo; इति कार्ये नष्टेऽपि</p>
<p>कारणे कार्यतादात्म्यप्रतीतेः इत्यर्थः । &lsquo;भावे चोपलब्धेः&rsquo; इति सूत्रे कार्यदशायां कार्ये</p>
<p>कारणतादात्म्यप्रतीतिः प्रमाणतया उपन्यस्ता । उत्तरसूत्रे तु कार्यनाशानन्तरमपि कारणे</p>
<p>कार्याभेदप्रतीतिः प्रमाणतया उपन्यस्ता इति विवेकः ।</p>
<p>&lsquo;असयपदेशान्नेति चेन्न ; धर्मान्तरेण वाक्यशेषाद्युक्तेः शब्दान्तरा<strong>च्च</strong>&rsquo; (ब्र.सू.२-१-१८) ।</p>
<p>&lsquo;असद्वा इदमग्र आसीत् (ते.उ.आन. ७) &lsquo;इदं वा अग्रे नैव किञ्चनासीत्&rsquo; इति जगतः</p>
<p>सृष्टेः प्राक् असत्त्वव्यपदेशात् सृष्टेः प्रागपि सता उपादानेन उपादेयस्य एक्यं नोपपद्यते</p>
<p>इति चेन्न । नामरूपविभागलक्षणधर्मान्तराभावम् आदाय असत्त्वव्यपदेशोपपत्तेः ।</p>
<p>जगतः सत्त्वं नामरूपभाक्त्वम् । असत्त्वं नामरूपविरोधिसूक्ष्मावस्था । न तु सर्वात्मना</p>
<p>असत्त्वम् । कुतः इदम् अवगम्यते इति चेत् - वाक्यशेषात् । &lsquo;इदं या अग्रे नैव</p>
<p>किञ्चनासीत्&rsquo; इत्यत्र, &lsquo;तदसदेव सन्मनोऽकुरुत&rsquo; इति वाक्यशेष मनःकर्तृत्वप्रतिपादनात् ।</p>
<p>युक्तेश्च । घटस्य सत्त्वं हि नाम घटत्वावस्थासम्बन्धः । असत्त्वं नाम तद्विरोधि-</p>
<p>कपालत्वाद्यवस्थासम्बन्धः एव । न हि त<strong>व्द्या</strong>तिरि<strong>क्तो</strong> घटाभावो नाम कश्चित् उपलभ्यते</p>
<p>शब्दान्तरा<strong>च्च</strong> । &lsquo;कुतस्तु खलु सोम्यैवं स्यादिति होवाच&rsquo; इति तुच्छत्वं प्रतिक्षिप्य,</p>
<p>&lsquo;सत्त्वेव सोम्येदमग्र आसीत्&rsquo; इति स्थापितत्त्वात् &lsquo;त<strong>द्धे</strong>दं त<strong>र्ह्य</strong>व्याकृतमासीत् । तन्नामरूपाभ्यां</p>
<p>व्याक्रियते&rsquo; (बृ.उ.३-४-७) इति सुस्पष्टम् अभिधाना<strong>च्च</strong> ।</p>
<p>&lsquo;पटव<strong>च्च</strong>&rsquo; (ब्र.सू.२-१-१९) यथा तन्तवः एव व्यतिषङ्गविशेषभाज: पटः इति</p>
<p>नामरूपकार्यादिकं भजन्ते, तद्वत् ब्रह्माऽपि । &lsquo;यथा च प्राणादिः&rsquo; (ब्र.सू.२.१.२०) । यथा</p>
<p>वायुरेकः एव शरीरे वृत्तिविशेषं भजमानः प्राणापानादिनामरूपकार्यान्तराणि भजते,</p>
<p>तद्वत् एकमेव ब्रह्म विचित्रस्थिरत्रसरूपं जगत् भवतीति परमकारणात् परस्मात् ब्रह्मणः</p>
<p>अनन्यत्वं जगत: अभ्युपगन्तव्यम् इति स्थितम् ।</p>
<p>तथा प्रथमाऽध्याये प्रकृत्यधिकरणे - लोके घटकर्तुः कुलालस्य उपादानत्वादर्शनात्</p>
<p>जगत्कर्तुः परमात्मनः जगदुपादानत्वं न सम्भवति । किञ्च निष्कलतया अपरिणामिनः</p>
<p>परमात्मनः परिणामित्वलक्षणोपादानत्वासम्भवा<strong>च्च</strong> ब्रह्मणो न उपादानत्वम् । अपि तु .</p>
<p>&lsquo;अस्मान्मायी सृजते विश्वमेतत् तस्मिंश्चान्यो मायया सन्निरुद्धः ।</p>
<p>मायां तु प्रकृतिं विद्यान्मायिनं तु महेश्वरम्&rsquo; ॥ (श्वे.उ.४.९)</p>
<p>इति श्रुतिवशात् परिणामसमर्थप्रकृतिरेव उपादानम् । ईश्वरस्य तु तदधिष्ठातृत्वमात्रमेव इति प्राप्ते</p>
<p>उच्यते-</p>
<p>&lsquo;प्रकृतिश्च प्रतिज्ञादृष्टान्तानुपरोधात्&rsquo; (ब्र.सू.१-४-२३) । प्रकृतिश्च उपादानश्च ब्रह्मैव ।</p>
<p>इतरथा एकविज्ञानेन सर्वविज्ञानप्रतिज्ञाया मृत्पिण्डादिदृष्टान्तस्य च उपरोधप्रसङ्गात् । न हि</p>
<p>उपादानभूतमृत्पिण्डज्ञाने इव निमित्तभूतदण्डादिज्ञाने तत्कार्यं घटशरावादिकं ज्ञातं</p>
<p>भवति । अतः एकविज्ञानेन सर्वविज्ञानप्रतिज्ञया मृत्पिण्डादिदृष्टान्तस्वारस्येन च ब्रह्मजगतोः</p>
<p>उपादानोपादेयभावः एव अवसीयते ।</p>
<p>न च, &lsquo;अस्य ग्रामस्य प्रधानभूते चै<strong>त्रे</strong> दृष्टे सर्वे ग्रामस्थाः दृष्टाः&rsquo; इति व्यपदेशवत्</p>
<p>ब्रह्मणः सर्वप्रधानतया, &lsquo;तस्मिन् दृष्टे सर्वं विदितप्रायम्&rsquo; इत्युक्ति: उपपद्यते इति वाच्यम् । यदि</p>
<p>ह्यत्र सर्वविज्ञानं प्राधान्याभिप्राय गौणं स्यात्, तदा प्रधानज्ञानेन सर्वम् अन्यदप्रधानम्</p>
<p>अविदितमपि फलतो विदितप्रायं भवति इत्यस्य अर्थस्य लोकसिद्धत्वेन एकविज्ञानेन</p>
<p>&lsquo;सर्वविज्ञाना&rsquo;नुपपत्तिं पश्यतः श्वेतकेतोः &lsquo;कथं नु भगवः स आदेशः&rsquo; इति प्रश्नो न</p>
<p>स्यात् । अभिप्रायानभिज्ञेन कृतेऽपि प्रश्ने, प्राधान्याद्वा सादृश्याद्वा सर्वं ज्ञातं स्यात् इत्येव</p>
<p>प्रतिवक्तव्यं स्यात्, न तु, &lsquo;यथा सोम्यैकेन मृत्पिण्डेन&rsquo; इति । अत: ब्रह्म उपादानमेव ।</p>
<p>&lsquo;अभिध्योपदेशा<strong>च्च</strong>&rsquo; (ब्र.सू.१-४-२४) । &lsquo;तदैक्षत बहु स्यां प्रजायेय&rsquo; इति ब्रह्मणः एव</p>
<p>बहु स्याम् इति सङ्कल्पपूर्विका सृष्टिः उपदिश्यते । न हि कुलालादेः ईदृशसङ्कल्पपूर्विका</p>
<p>सृष्टिः सम्भवति ।</p>
<p>&lsquo;साक्षा<strong>च्चो</strong>भयाम्नानात्&rsquo; (ब्र.सू.१-४-२५) । &lsquo;ब्रह्म वनं ब्रह्म स वृक्ष आसीत् । यतो</p>
<p>द्यावापृथिवी निष्टतक्षुः । मनीषिणो मनसा विब्रवीमि वः । ब्रह्माध्यतिष्ठद्भुवनानि धारयन्&rsquo;</p>
<p>(यजु.आर.२-८-७-७६) इति हि श्रूयते। यतः उपादानात् द्यावापृथिवीशब्दोपलक्षितं</p>
<p>कृत्स्नं जगत् ब्रह्म निष्टतक्षुः । निष्टतक्षुः निर्मितवान् इत्यर्थः । वचनव्यत्ययः छान्दसः ।</p>
<p>तादृशवृक्षस्थानीयं द्यावापृथिव्यादिजगदुपादानमपि ब्रह्मैव । तस्य उपादानभूतस्य वृक्षस्य</p>
<p>आधारभूतं वनमपि ब्रहैव । भुवनानि धारयत् ईश्वरो ब्रह्मशब्दवाच्यं स्वात्मानम् एव</p>
<p>अध्यतिष्ठत् इत्यर्थः । अतश्च अधिष्ठेयम् उपकरणादिकमपि ब्रह्मैव इत्यर्थः ।</p>
<p>&lsquo;आत्मकृतेः&rsquo; (ब्र.सू.१-४-२६) &lsquo;तदात्मानं स्वयमकुरुत&rsquo; इति आत्मनः एव बहुत्वकरणात्</p>
<p>तस्यैव निमित्तत्त्वम् उपादानत्वञ्च । न हि &lsquo;कुलालः आत्मानं स्वयमकुरु<strong>त’</strong> इति</p>
<p>व्यपदेशः अस्ति ।</p>
<p>ननु, &lsquo;निष्कलं निष्क्रियम्&rsquo; (श्वे.उ.६-१९) इति निरवयवस्य अपरिणामिनः कथं</p>
<p>परिणामित्वलक्षणम् उपादानत्वं स्यात् । तत्राह &lsquo;परिणामात्&rsquo; (ब्र.सू.१-४-२७)।</p>
<p>निर्विकारत्वाद्यविरोधिपरिणामविशेषसम्भवात् इत्यर्थः । अयं भाव: - &lsquo;निष्कलं निष्क्रियं</p>
<p>शान्तम्&rsquo; इत्यादिभिः परमात्मनः निर्विकारत्वञ्च प्रतीयते ; पूर्वोक्तसूत्रोदाहृतश्रुतिभिः</p>
<p>प्रपञ्चोपादानत्वञ्च प्रतीयते । उभयमपि यथा उपपद्यते, तथा उपपादनीयम् । परमात्मनश्च</p>
<p>निर्विकारत्वं श्रूयते - &lsquo;विकारजननीमज्ञामष्टरूपामजां ध्रुवाम्&rsquo; (मन्त्रि.उ.१-३), &lsquo;अजामेकां</p>
<p>लोहितशुक्लकृष्णाम्&rsquo; (श्वे.उ.४-५) ।</p>
<p>&lsquo;अस्मान्मायी सृजते विश्वमेतत् तस्मिंश्चान्यो मायया सन्निरुद्धः&rsquo; । (श्वे.उ.४-९) ।</p>
<p>&lsquo;मायां तु प्रकृतिं विद्यान्मायिनं तु महेश्वरम्&rsquo; (श्वे.उ.३-४-१०) इत्यादिवाक्येषु</p>
<p>प्रपञ्चोपादानतया परिणामिनी प्रकृतिः प्रतीयते । तत्र परिणममानप्रकृतिरूपोपादानावरुद्धे</p>
<p>प्रपञ्चे साक्षात्कारणत्वासम्भवात् तद्द्वारा ब्रह्म कारणम् इत्यवसीयते। यथा</p>
<p>&lsquo;यदा<strong>ग्ने</strong>योऽष्टाकपालः&rsquo; इति पुरोडाशावरुद्धे यागे व्रीहीणां कारणत्वं साक्षात्कारणत्वासम्भवात्</p>
<p>पुरोडाशद्वारा पर्यवस्यति, तद्वत् ।</p>
<p>ननु भवतु अन्यद्वारा कारणत्वनिर्वाहः, व्यापारव्यवधानेऽपि कारणत्वाक्षतै:</p>
<p>उपादानत्वं तु न अन्यद्वारा सम्भवति । भाव्यवस्थावतः पूर्वावस्थायोगित्वं हि उपादानत्वम् ।</p>
<p>अवस्थाश्रयत्वशून्ये परमात्मनि कथम् उपादानत्वम् इति चेन्न । परमात्माश्रितायाः तच्छक्तिभूतायाः</p>
<p>प्रकृतेः अवस्थाश्रयत्वेन परमात्मनोऽपि अवस्थाश्रयत्वोपपत्तेः । ततश्च ब्रह्मणि साक्षात्</p>
<p>विकाराभावम् आदाय अपरिणामित्वनिर्विकारत्वश्रुतयश्च उपपन्नाः । शक्तिशरीरादिशब्दितायाः</p>
<p>प्रकृतेः ब्रह्मणश्च अभेदोपचारेण वा, प्रकृतिगतावस्थायाः परंपरया ब्रह्माश्रितत्वेन वा</p>
<p>ब्रह्मणः परिणामोपादानत्ववादाः ब्रह्मोपादानत्वावलम्बनाश्च, &lsquo;न विलक्षणत्वादस्य तथात्व<strong>ञ्च</strong></p>
<p>शब्दात्&rsquo; (ब्र.सू.२-१-४) &lsquo;कृत्स्नप्रसक्तिर्निरवयवत्वशब्दकोपो वा&rsquo; (ब्र.सू.२-१-२६) इत्यादि</p>
<p>आक्षेपपरिहाराश्च उपपन्नाः ।</p>
<p>&lsquo;योनिश्च हि गीयते&rsquo; (ब्र.सू.१-४-२७) । &lsquo;यद्भूतयोनिं परिपश्यान्ति धीराः&rsquo; (मुं.उ.१-१-६)</p>
<p>इति योनिः उपादानम् इति हि ब्रह्म गीयते । योनिशब्दस्य उपादानवचनत्वम् &lsquo;यथोर्णनाभिः</p>
<p>सृजते गृहृते च&rsquo; (मुं.उ.१-१-७) इति वाक्यशेषात् अवगम्यते । अतश्च ब्रह्मैव निमित्तम्</p>
<p>उपादानं च इति स्थितम् । प्रकृतमनुसरामः ॥</p>
<hr>
<p><strong>॥</strong> <strong>इति</strong> <strong>सप्तमखण्डभाष्यम्</strong> <strong>॥</strong></p>
<hr>
<p><strong>अष्टमः</strong> <strong>खण्डः</strong></p>
<hr>
<p><strong>[सुषुप्तिकालस्थितिनिरूपणम्]</strong></p>
<hr>
<p><strong>उद्दालको</strong> <strong>हाऽऽरुणि:</strong> <strong>श्वेतकेतुं</strong> <strong>पुत्रमुवाच-स्वप्नान्तं</strong> <strong>मे</strong> <strong>सोम्य</strong> <strong>विजानीहीति</strong> <strong>।</strong></p>
<p><strong>यत्रैतत्पुरुषः</strong> <strong>स्वपिति</strong> <strong>नाम,</strong> <strong>सता</strong> <strong>सोम्य</strong> <strong>तदा</strong> <strong>सम्पन्नो</strong> <strong>भवति</strong> <strong>।</strong> <strong>स्वमपीतो</strong> <strong>भवति</strong> <strong>।</strong></p>
<p><strong>तस्मादेनँ</strong> <strong>स्वपितीत्याचक्षते,</strong> <strong>स्व</strong> <strong>ह्यपीतो</strong> <strong>भवति</strong> <strong>॥१॥</strong></p>
<p><strong>प्र</strong>. - एकविज्ञानेन सर्वविज्ञानसिद्धयर्थं ब्रह्मव्यतिरिक्तस्य तदुपादेयत्वं वक्तुं प्रवृत्तः</p>
<p>तेजोऽबन्नात्मकसकलाचेतनवर्गस्य तदुपादेयत्वम् उक्त्वा चेतनवर्गस्यापि तदुपादेय<strong>तां</strong></p>
<p>प्रतिपादयितुं प्रस्तौति <strong>उद्दालको</strong> <strong>हारुणिः</strong> इति । <strong>स्वप्नान्तं</strong> - सुषुप्तिं प्रतिपादयतो मम</p>
<p>वाक्यात् <strong>विजानीहीति</strong> पिता पुत्रमाह स्म इत्यर्थः । एवं शिष्यावधानार्थ प्रतिज्ञाया आह .</p>
<p><strong>यत्रैतत्पुरुषः</strong> इति । <strong>यत्र</strong> यदा, <strong>पुरुषः</strong> स्वपिति इत्येतत् <strong>नाम</strong> भवति । पुरुषः स्वपिति</p>
<p>इति शब्दो यदा प्रयुज्यते इत्यर्थः । पुरुषस्वापो यदेति यावत् । <strong>नाम</strong>शब्दः प्रसिद्ध्यर्थो</p>
<p>वा । <strong>एतत्पुरुषः</strong> एषः पुरुषः इत्यर्थः । <strong>सता</strong> <strong>सोम्य</strong> इति । <strong>तदा</strong> तस्मिन् स्वापकाले,</p>
<p>सदेव सोम्य इति प्रकृतेन सता सम्पन्नो भवति । पद्ऌ गतौ (धा.पा.११७०) सङ्गतो</p>
<p>भवति इत्यर्थः । तस्याः एव सत्सम्पत्तेः सति लयरूपत्वं स्वपितिनामनिर्वचनानुगुणं</p>
<p>विवृणोति - <strong>स्वमपीतो</strong> <strong>भवति</strong> । अत्र स्वशब्दः तावत् न जीवमात्रपरः । &lsquo;<strong>सता</strong> <strong>सोम्य</strong></p>
<p>तदा सम्पन्नो भवति । स्वमपीतो भवति&rsquo; इति स्थानप्रमाणेन सच्छब्दस्वशब्दयोः</p>
<p>एकविषयत्वावश्यंभावात् । सच्छब्दस्य च अस्मिन् प्रकरणे परमात्मविषयत्वात्</p>
<p>स्वशब्दोऽपि तत्परः एव । ननु जीवभिन्नत्वात् परमात्मनः तस्य कथं जीवं प्रति</p>
<p>स्वत्वमिति चेत् ; उच्यते - देवमनुष्यादिनामरूपाभिमान-राग-लोभाद्यनुगुणबहिर्दुःख-</p>
<p>ज्ञानप्रसरवज्जागरितावस्थजीवविशिष्टः परमात्मा देवमनुष्यादिनाम-रूप-राग-द्वेष-लोभ-</p>
<p>मोहाद्यौपाधिकबाह्याभ्यन्तराकाराभिमानकालुष्यरहितजीवशरीरकः सन् आत्मनि अन्तर्भूतः</p>
<p>इत्यर्थः इति &lsquo;स्वाप्ययात्&rsquo; (ब्र.सू.१-१-१०) इति सूत्रे व्यासार्यै: व्याख्यातत्वात्-न अनुपपत्तिः ।</p>
<p>अत्र तु अपिपूर्वस्य एतेः लयार्थस्य सकर्मकत्वात् स्वमपीतः इति द्वितीया । <strong>तस्मादेनं</strong></p>
<p>इति । <strong>हि</strong> - यस्मात् स्वस्मिन् लीनो भवति तस्मात् स्वपिति इति लौकिकाः आचक्षते</p>
<p>इत्यर्थः । अत्र यद्यपि स्वपिधातोः निष्पन्नः स्वपितिशब्दः । न तु स्वशब्दोपपदात्</p>
<p>अपीतेः - तथापि अशनायादिनिर्वचनवत् अर्थवादरूपत्वम् उपपद्यते इति द्रष्टव्यम् ।</p>
<p>अत्र जीवस्य परमात्मनि लयप्रतिपादनात् तेजोऽबन्नादिवत् जीवस्यापि तदुपादेयत्वात्</p>
<p>तज्ज्ञानेन ज्ञातत्वम् उपपादितं भवति ।</p>
<p>ननु, &lsquo;य<strong>त्रै</strong>तत्पुरुषः स्वपिति नाम&rsquo; इति पुरुषशब्दनिर्दिष्टस्यैव स्वशब्देन पराम्रष्टव्यतया</p>
<p>पुरुषशब्दस्य जीवमात्रविश्रान्तत्वेन स्वशब्दस्यापि &lsquo;तत्पर्यन्तत्वमेव उचितम् । न च</p>
<p>पुरुषपदस्यापि ब्रह्मपर्यन्तत्वकल्पनं युक्तम् । &lsquo;य<strong>त्रै</strong>तत्पुरुषः स्वपिति नाम&rsquo;, &lsquo;तस्मादेनं</p>
<p>स्वपितीत्याचक्षते&rsquo; इत्युपक्रमोपसंहारयोः लौकिकप्रसिद्ध्यनुवादात् । लौकिकानां ब्रह्मणि</p>
<p>तत्प्रसिद्धेः अभावात् । &lsquo;सति सम्पद्य न विदुः&rsquo;, &lsquo;सत आगम्य न विदुः&rsquo; इत्युत्तरखण्डयो:</p>
<p>प्रतिपाद्यमानस्य अज्ञानस्य ब्रह्मान्वयासम्भवा<strong>च्च</strong>, &lsquo;पुरुषः स्वपिति नाम&rsquo; इति</p>
<p>वाक्यस्थपुरुषशब्दस्य ब्रह्मपर्यन्तत्वाभावेन स्वशब्दस्यापि न ब्रह्मपर्यन्तत्वं सम्भवति ।</p>
<p>किञ्च, &lsquo;सता सोम्य तदा सम्पन्नो भवति&rsquo; इति वाक्ये सच्छब्दिते ब्रह्मणि स्थूलावस्थजीव-</p>
<p>विशिष्टपरमात्मलयप्रतिपादने तत्तुल्यार्थत्वेन अभ्युपेते &lsquo;प्राज्ञेनाऽऽत्मना सम्परिष्वक्तः&rsquo;</p>
<p>इति वाक्येऽपि परिष्वक्तत्वमपि जीवशरीरकस्य ब्रह्मणः एव स्यात् । न च इष्टापत्तिः ।</p>
<p>&lsquo;सुषुप्त्युत्क्रान्त्योर्भेदेन&rsquo; (ब्र.सू. १-३-४३) इति सूत्रे परिष्वञ्जकेन प्राज्ञेन परिष्वज्यमानस्य</p>
<p>अज्ञस्य जीवस्य भेदप्रतिपादनं हि विरुध्यते इति चेत् -</p>
<p>अत्र केचित् - शास्त्रानभिज्ञलौकिकप्रसिद्धेः देहाद्यतिरिक्ते जीवेऽपि अभावात्</p>
<p>अभिज्ञप्रसिद्धिरेव, &lsquo;स्वपिति&rsquo; इत्याचक्षते इत्यनुरुध्यते । अभिज्ञप्रसिद्धिश्च परमात्मविषयाऽपि</p>
<p>सम्भवति । &lsquo;सम्पद्य न विदुः&rsquo; इत्यग्रिमखण्डे प्रतिपाद्यमानम् अज्ञानमपि जीवंद्वारा</p>
<p>ब्रह्मणि &lsquo;सङ्गस्यते । &lsquo;प्राज्ञेनात्मना सम्परिष्वक्तः&rsquo; (बृ.उ.६-३-२१) इति प्रतिपाद्यमानस्य</p>
<p>परिष्वङ्गस्य सत्सम्पत्तेश्च ऐक्यमपि नाभ्युपगन्तव्यम् । &lsquo;सता सोम्य तदा सम्पन्नो भवति&rsquo;,</p>
<p>&lsquo;प्राज्ञेनात्मना सम्परिष्वक्तः&rsquo; इत्यनयोः ऐकार्थ्योक्तिश्च उभयोरपि सुषुप्तिविषयत्वात् उपपद्यते,</p>
<p>न तु सर्वात्मना एकार्थत्वम् । येन, &lsquo;सुषुप्त्युत्क्रान्त्योर्भेदेन&rsquo; (ब्र.सू.१-३-४३) इति सूत्रं</p>
<p>विरुध्येत । अतः &lsquo;पुरुषः स्वपिति नाम&rsquo; इत्यत्रापि पुरुषशब्दो ब्रह्मपर्यन्तः एव । अतः</p>
<p>स्वशब्दस्य ब्रह्मपर्यन्तत्वे नानुपपत्तिः इति व्यासार्योक्तिं समर्थयन्ते ।</p>
<p>&ldquo;सन्मूला: सोम्येमाः सर्वाः प्रजाः सदायतनाः सत्प्रतिष्ठाः&rsquo;, &lsquo;ऐतदात्म्यमिदं सर्व</p>
<p>तत्सत्यं स आत्मा तत्त्वमसि श्वेतकेतो&rsquo; इति वाक्यविवरणप्रवृत्तेन भगवता भाष्यकृता</p>
<p>महासिद्धान्ते, &lsquo;तत्त्वमसि&rsquo; इत्यत्र उद्देश्योपादेयविभागः कथमिति चेत् - नात्र किञ्चिच्</p>
<p>उद्दिश्य किमपि विधीयते । &lsquo;ऐतदात्म्यमिदं सर्वम्&rsquo; इत्यनेनैव प्राप्तत्वात् । अप्राप्ते हि शास्त्रम्</p>
<p>अर्थवत् । &lsquo;इदं सर्वम्&rsquo; इति सजीवं जगत् निर्दिश्य, ऐतदात्म्यमिति तस्यैव आत्मा इति</p>
<p>तत्रैव प्रतिपादितम् । तत्र च हेतुरुक्तः, &lsquo;सन्मूलाः सोम्येमाः सर्वाः प्रजाः सदायतना:</p>
<p>सत्प्रतिष्ठाः&rsquo; इति । &lsquo;सर्वं खल्विदं ब्रह्म तज्जलानिति शान्त उपासीत&rsquo; इतिवत् इति भाषितम् ।</p>
<p>अत्र व्यासार्यै: ।</p>
<p>&lsquo;सन्मूलाः सोम्येमाः सर्वाः प्रजा: सदायतनाः सत्प्रतिष्ठाः&rsquo; इति वाक्ये सर्वशब्देन</p>
<p>प्रजानां विशेषितत्वात् , प्रजाशब्दस्य च अचित्संसृष्टचेतनविशेषपरत्वात् , &lsquo;इदं सर्वमसृजत&rsquo;</p>
<p>(बृ.उ.३-२-५) इत्यादिवाक्यान्तरे विज्ञानाविज्ञानशब्दवाच्यचिदचिदात्मकस्य जगतः</p>
<p>सर्वशब्देन निर्देशा<strong>च्च</strong> प्रजाशब्देन सजीवं जगत् निर्दिश्यते । &lsquo;सन्मूलास्सत्प्रतिष्ठाः&rsquo; इत्यपि</p>
<p>पदद्वयं सच्छब्दवाच्यब्रह्माधीनोत्पत्तिलयत्वपरम् । प्रतिष्ठा निष्ठापर्यवसानं लयः इति</p>
<p>यावत् । ‘सदायतनाः&rsquo; इति सदाधारकत्वम् उच्यते । अनेन जगतः शरीरत्वं फलितम् ।</p>
<p>तत्कथमिति चेत् - इत्थम् । उत्पत्तिलयहेतुत्ववाचिपदद्वयमध्यगतेन स्थितिहेतुत्ववाचिना</p>
<p>सदायतनाः इति पदेन स्थितिहेतुधारकत्वं सिद्ध्यति । &lsquo;एतस्य वा अक्षरस्य प्रशासने</p>
<p>गार्गि द्यावापृथिव्यौ विधृते तिष्ठतः&rsquo; (बृ.उ.५-८-८) इति तिष्ठतिधातूक्तस्थितेः प्रशासनेन</p>
<p>धारणाधीनत्वावगमात्, तस्य च प्रशासनस्य, &lsquo;अन्तःप्रविष्टश्शास्ता जनानाम्&rsquo; इत्यन्तः-</p>
<p>प्रवेशपूर्वकत्वावगमात्, सर्वशाखाप्रत्ययन्यायेन अन्तःप्रवेशशासनधारणानाम् अन्यतमोक्तौ</p>
<p>अपि इतरयोः फलितत्वात्, &lsquo;सदायतना&rsquo; इत्यनेन धारकत्वोक्तौ अपि अन्तःप्रविश्य शासनेन</p>
<p>धारकत्वलक्षणात्मत्वस्य फलितत्वात् जगतः शरीरकत्वं फलितम् । &lsquo;सन्मूला: सोम्येमाः</p>
<p>सर्वाः प्रजाः सत्प्रतिष्ठाः&rsquo; इति द्वाभ्यां सदुपादानकत्वम् । सदायतनाः इत्यनेन</p>
<p>सदन्तर्यामिकत्वम् ।</p>
<p>उपादानोपादेयभावस्य अभिन्ननिष्ठत्वात् प्रजाशब्देन अचित्संसृष्टजीवमात्रपराम<strong>र्शे</strong></p>
<p>तस्य सदुपादानकत्वासंभवात् प्रजाशब्देनापि प्रजाशरीरकं ब्रह्मैव उच्यते । सदायतनाः</p>
<p>इत्यत्र सदन्तर्यामिकत्वस्य शरीरभूतचिदचिन्मात्रनिष्ठत्वेन चिदचिच्छरीरकब्रह्मनिष्ठत्वाभावात्</p>
<p>सदायतनाः इति वाक्यानुषक्तप्रजाशब्देन, शरीरभूतचेतनाचेतनमात्रमेव अभिधीयते ।</p>
<p>तथा - &lsquo;सन्मूला: सत्प्रतिष्ठाः&rsquo; इत्युपादानत्वप्रतिपादकवाक्ये विशिष्टस्यैव उपादानत्वात्</p>
<p>सच्छब्देन सूक्ष्मचिदचिद्विशिष्टमेव उच्यते । सदायतनाः इत्यन्तर्यामित्वप्रतिपादकवाक्ये</p>
<p>विशिष्टस्य अन्तर्यामित्वासंभवात् सच्छब्देन विशेष्यमात्रमेव अभिधीयते । &lsquo;तज्जत्वात् तल्लत्वात्</p>
<p>तदनत्वात् सर्वं खल्विदं ब्रह्म&rsquo; इत्यत्रापि तज्जात्वात् तल्लत्वात् इत्युपादानत्वप्रतिपादकांशे</p>
<p>विशिष्टयोरेव उपादानोपादेयत्वात् सर्वशब्दोऽपि विशिष्टपरः । तच्छब्दोऽपि विशिष्टपरः ।</p>
<p>&lsquo;सर्वमिदं तदनत्वात् ब्रह्म&rsquo; इति तदन्तर्यामित्वप्रतिपादकांशे तु विशिष्टयोः शरीरशरीरिभावा</p>
<p>असम्भवात् सर्वमिदमिति शब्देन शरीरभूतं जगदेव परामृश्यते । तदितिशब्देन केवलविशेष्यभूतं</p>
<p>ब्रह्मैव उच्यते । &lsquo;ऐतदात्म्यमिदं सर्वम्&rsquo; इत्यत्र, एष आत्मा यस्य, तत् ऐतदात्म्यम् इत्यर्थस्य</p>
<p>वर्णनीयतया विशिष्टस्य आत्मत्वाभावात् एतच्छब्देन विशेष्यमानं परामृश्यते - इति ।</p>
<p>व्यासार्यः उक्तमेतत् सर्व गत्यभावात् अङ्गीकार्यम् ।</p>
<p>&lsquo;कृत्स्नस्य जगतो ब्रह्मकार्यत्वेन तदन्तर्यामिकतया च तदात्मकत्वेन ऐक्यात्</p>
<p>प्रत्यनीकनानात्वं निषिध्यते&rsquo; इति महासिद्धान्तभाष्यव्याख्यानावसरे च व्यासा<strong>र्यै:</strong> - यस्य</p>
<p>ब्रह्मकार्यत्वं विशिष्टस्य, न तस्य तदन्तर्यामिकत्वं, यस्य ब्रह्मान्तर्यामिकत्वं विशेषणस्य,</p>
<p>न तस्य ब्रह्मोपादेयत्वं ; ब्रह्मान्तर्यामिकत्वस्य विशेषणमात्रनिष्ठत्वादिति परिचोद्य,</p>
<p>&lsquo;जगतो ब्रह्मकार्यत्वात्&rsquo; इति श्रूयमाणो जगच्छब्दो विशिष्टपरः, तदन्तर्यामिकत्वेन इत्यत्र</p>
<p>विशेषणमात्रवाची निष्कर्षक: जगतः इति शब्दोऽध्याहर्तव्यः इत्युक्त्वा, अस्मिन्पक्षे</p>
<p>बहुवैरूप्याश्रयणक्लेशं पर्यालोच्य - &lsquo;ब्रह्मकार्यत्वेन&rsquo; &lsquo;ब्रह्मान्तर्यामिकत्वेन&rsquo; इत्युभयत्रापि &lsquo;जगतः&rsquo;</p>
<p>इति निष्कर्षकः एव शब्दः । न च निष्कृष्टस्य विशेषणमात्रस्य, जगतः तदन्तर्यामिकत्वोपपत्तावपि</p>
<p>तदुपादानकत्वं न सम्भवति इति वाच्यम् । भाव्यवस्थाश्रयस्यैव उपादेयतया तच्छरीरभूतस्य</p>
<p>जगतोऽपि भाव्यवस्थाश्रयत्वेन ब्रह्मोपादेयत्वं सम्भवति इति प्रतिपादितम् । अस्मिन्</p>
<p>पक्षे वैरूप्यादिक्लेशाश्रयणाभावात् अयमपि पक्षो युक्तः इत्यस्माभिः मुण्डकोपनिषत्प्रकाशिकायां</p>
<p>प्रतिपादितः ।</p>
<p>अस्मिन् पक्षे, &lsquo;सन्मूला: सोम्येमाः सर्वाः प्रजाः सदायतनाः सत्प्रतिष्ठाः&rsquo; इति</p>
<p>सदुपादानकत्वसदात्मप्रतिपादकवाक्ये प्रजाशब्दः केवलचिदचिन्मात्रपरः, न तु ब्रह्मपरः ।</p>
<p>सच्छब्दोऽपि केवलब्रह्ममात्रपरः । ततश्च केवलस्य ब्रह्मणः केवलचिदचित्प्रपञ्चस्य च</p>
<p>पूर्वोत्तरावस्थाश्रयहेतुहेतुमद्रूपतया उपादानोपादेयभावोऽप्यस्ति । तदपृथक्सिद्धकारणत्वस्यैव</p>
<p>तदुपादानत्वरूपत्वात् । विशेष्यस्य ब्रह्मणः विशेषणापृथक्सिद्धकारणत्वेन उपादानत्वस्यैव</p>
<p>युक्तत्वात् ।</p>
<p>&lsquo;ऐतदात्म्यमिदं सर्वम्&rsquo; इति वाक्येऽपि इदं सर्वमिति केवलचिदचिदात्मकः प्रपञ्चः</p>
<p>परामृश्यते । एतच्छब्देनापि केवलं विशेष्यमिति न पूर्ववाक्यवैरूप्यम् ।</p>
<p>ननु, &lsquo;ऐतदात्म्यमिदम्&rsquo; इत्यत्र आत्मशब्देन किं स्वरूपम् उच्यते उत नियन्तृत्वम् ।</p>
<p>नाद्यः ; चिदचित्प्रपञ्चस्य ब्रह्मस्वरूपत्वाभावात् । न द्वितीयः ; शरीरात्मभावे, &lsquo;सन्मूला:</p>
<p>सोम्येमाः सर्वाः प्रजाः सदायतनाः सत्प्रतिष्ठाः इति पूर्ववाक्योक्तसदुपादानकत्व-</p>
<p>सदन्तर्यामिकत्वयोः हेतूकरणं विरुद्धयेत । न चेष्टापत्तिः । तत्र च हेतुरुक्तः, &lsquo;सन्मूलाः</p>
<p>सोम्येमाः सर्वाः प्रजाः सदायतनाः&rsquo; इति भाष्यविरोधप्रसङ्गात् । &lsquo;सर्वं खल्विदं ब्रह्म</p>
<p>तज्जलानिति&rsquo; इति श्रुतावेव च सदुपादानकत्वसदन्तर्यामिकत्वयोः सर्वस्य ब्रह्मात्मकत्वे</p>
<p>हेतूकरणादिति चेन्न ; विशिष्टयोरेव उपादानोपादेयभावः इति पक्षेऽपि अस्य दोषस्य</p>
<p>समानत्वात् ।</p>
<p>कथं त<strong>र्ह्य</strong>स्य दोषस्य निस्तारः ? इति चेत् - उच्यते ।</p>
<p>आत्म्यशब्दो व्याप्यवचनः &lsquo;अदृश्येऽनात्म्येऽनिरुक्ते&rsquo; इत्यत्र आत्म्यशब्दस्य</p>
<p>व्याप्यार्थकत्वाश्रयणात् । ऐतदात्म्यम् - उपादानभूतेन अन्तर्यामिभूतेन च ब्रह्मणा</p>
<p>व्याप्यम् इत्यर्थः । &lsquo;मृदा कुम्भादिकं यथा&rsquo; इत्युपादानस्यापि व्यापकत्वप्रसिद्धे:</p>
<p>&lsquo;एतदात्म्यमेव ऐतदात्म्यम् । &lsquo;स्वार्थे ष्यञ् । एषः आत्मा यस्येति पक्षेऽपि स्वा<strong>र्थे</strong></p>
<p>ष्यञ् । आश्रयणीयत्वात् । अस्मिंश्च पक्षे, &lsquo;ऐतदात्म्यमिदं सर्वम्&rsquo;, &lsquo;स आत्मा&rsquo; इत्यनयो:</p>
<p>न पौनरुक्त्यशङ्का । अत एव, &lsquo;रामानुजं लक्ष्मणपूर्वजातम्&rsquo; (रा.सु.२८.१०) इतिवत्</p>
<p>आदरातिशयात् उपपद्यते इति परिहाराश्रयणक्लेशोऽपि नाश्रयणीयः । तत्सत्यम् ।</p>
<p>एतदात्मकत्वमेव सत्यं प्रपञ्चस्य प्रामाणिकम् इत्यर्थः। “ऐतदात्म्यमिदं सर्वं तत्सत्यम्&rsquo;</p>
<p>इति वाक्यस्यैवं वाऽर्थः सत्यं प्रमाणप्रतिपन्नं तदिदं सर्वं जगत् ऐतदात्म्यम् अनेन</p>
<p>ब्रह्मणा व्याप्तम् इत्यर्थः । अत्र असत्यस्य शशशृङ्गादेः तुच्छस्य व्याप्तत्वाभावेऽपि</p>
<p>प्रमाणप्रतिपन्नस्य सर्वस्यापि ब्रह्मव्याप्तत्वम् अस्तीति भावः । स आत्मा नियन्ता इत्यर्थः ।</p>
<p>विशेष्यस्य विशेषणांशं प्रति उपादानत्वमस्ति इत्यस्मिन् पक्षे, &lsquo;सदेव सोम्येदमग्र</p>
<p>आसीत्&rsquo; इत्यत्र इदंशब्दस्य कथम् अश्रुतवेदान्तं श्वेतकेतुं प्रति ब्रह्मपर्यन्तप्रतीतिजनकत्वम्</p>
<p>इति शङ्कायाः अपि नावकाशः ।</p>
<p>ननु उक्तरीत्या भिन्नयोः उपादानोपादेयभावसमर्थनेऽपि, ‘सदेव सोम्येदमग्र आसीत्&rsquo;,</p>
<p>&lsquo;सर्वं खल्विदं ब्रह्म&rsquo; इति परस्परभिन्नविशेषणविशेष्यवाचिनोःजगद्ब्रह्मवाचिशब्दयोः कथं</p>
<p>सामानाधिकरण्यम् ? इति चेन्न ; अपृथक्सिद्धवाचित्वस्यैव सामानाधिकरण्यप्रयोजकतया</p>
<p>लोकवेदयोः दृष्टत्वात् । चिदचित्प्रपञ्चस्य तच्छक्तित्वेन तच्छरीरकत्वेन च तयोः अभेदोपचारेण</p>
<p>अभेदनिर्देशानां सदेवेदम् इत्यादिरूपाणाम् उपपत्तेः । शक्तिशक्तिमतोः दण्डघटादिवत्</p>
<p>अत्यन्तभेदाभावात् । विशेषणभूतप्रपञ्चांशे ब्रह्मणः उपादानत्वाभावे, &lsquo;न विलक्षणत्वात्&rsquo;</p>
<p>(ब्र.सू.२-१-४) इत्यधिकरणस्य वा, ‘कृत्स्नप्रसक्तिनिरवयवत्वशब्दकोपो वा&rsquo; (ब्र.सू.२-१-२६)</p>
<p>इत्यधिकरणस्य वा निरालम्बनत्वप्रसङ्गात् । ब्रह्मणो ब्रह्म प्रत्युपादानत्वे विलक्षणत्वशङ्कायाः</p>
<p>वा, ब्रह्मणो जगद्रूपेण परिणामाभावे कृत्स्नप्रसक्तिनिरवयवत्वशब्दकोपाशङ्कयोर्वा</p>
<p>अप्रसक्तेः ।</p>
<p>नन्वेवम्, &lsquo;तदनन्यत्वमारम्भणशब्दादिभ्यः&rsquo; (ब्र.सू.२-१-१५) इत्यधिकरणे प्रपञ्चस्य</p>
<p>उपादानभूतब्रह्मणा अभेदासंभवात् उपादानोपादेयाभेदसमर्थनं विरुद्ध्येत इति चेत् -</p>
<p>&lsquo;भवन्मतेऽपि ब्रह्मणो ब्रह्माभेदस्य सिद्धतया अधिकरणवैयर्थ्यप्रसङ्गात् । तर्हि</p>
<p>जगतोऽनन्यत्वं कथम् उपपादनीयम् ? इति चेत् - न हि तस्मिन् अधिकरणे उपादानोपादेयस्वरूपाभेदः</p>
<p>समर्थ्यते । तयोः अभेदे कारकव्यापारवैयर्थ्यप्रसङ्गात् । अपितु तदभिन्नसत्ताकत्वम् ।</p>
<p>तत्सत्तातिरिक्तसत्तानपेक्षित्वमिति यावत् । न च तत्सत्तातिरिक्तसत्ताशून्यत्वमात्रेण प्रपञ्चस्य</p>
<p>मिथ्यात्वं शक्यशङ्कम् । गुणगतजात्यनभ्युपगन्तृमते रूपादिगतसत्ताजात्यनभ्युपगमेऽपि द्रव्यगतसत्तया</p>
<p>एव रूपादिषु सदिति व्यवहाराभ्युपगमेऽपि तन्मिथ्यात्वाप्रसक्तिवत् उपादानसत्तया एव</p>
<p>उपादेये सदिति प्रतीत्युपपत्तौ सत्तान्तरकल्पने मानाभावादिति युक्त्या सत्तान्तरानभ्युपगममात्रेण</p>
<p>मिथ्यात्वशङ्कायाः बुद्धिदौर्बल्यकारितत्वात् । &lsquo;नैकस्मिन्नसम्भवात्&rsquo; (ब्र.सू.२-२-३१) इति सूत्रे,</p>
<p>&ldquo;कालस्य पदार्थविशेषणतयैव प्रतीतिः । तस्य पृथगस्तित्वनास्तित्वादयो न वक्तव्याः ।</p>
<p>कालोऽस्ति इति व्यवहारो जात्याद्यस्तित्वव्यवहारतुल्यः&rdquo; इति स्पष्टमेव भगवता भाष्यकृता</p>
<p>भाषितत्वात् । व्यासार्यैरपि, &lsquo;पृथक्प्रतिपत्तिकार्याणामेव पृथगुत्पत्त्यादिकमपेक्षितम् । अवस्थायास्तु</p>
<p>पृथस्थितिप्रतिपत्तिकार्यानर्हत्वात् न पृथगुत्पत्त्यादिकम् अपेक्षितम्&rsquo; इति निर्णीतम् ।</p>
<p>अतः अपृथक्सिद्धानां पृथक्सत्ताऽनपेक्षिता इति सिद्धम् । अपृथक्सिद्धत्वे च</p>
<p>पृथगुत्पत्त्याद्यनपेक्षा तज्ज्ञाततया एव ज्ञातत्वम् उपपद्यते इति एकविज्ञानेन सर्वविज्ञान-</p>
<p>प्रतिज्ञाऽपि सिद्ध्यति । ततश्च आरम्भणशब्दादिभ्यः उप(?) साध्यमानम् अनन्यत्वम्, &lsquo;अनन्या</p>
<p>राघवेणाहं भास्करेण प्रभा यथा&rsquo; (रा.सु.२१-१५) इतिवत् अपृथक्सिद्धत्वलक्षणमेव ; न तु</p>
<p>स्वरूपाभेदः । अपृथक्सिद्धकारणत्वमेव च उपादानत्वम् । अयं चार्थो विस्तरेण</p>
<p>मुण्डकोपनिषत्प्रकाशिकायां प्रपञ्चितः । पक्षान्तरञ्च उपन्यस्तम् । तयोर्मध्ये यत् उक्तम्</p>
<p>(युक्तम्?), तत् विद्वद्भिः स्वीक्रियताम् ।</p>
<p>&lsquo;अनन्या राघवेणाहं भास्करेण प्रभा यथा&rsquo; (रा.सु.२१-१५) इतिवत् अपृथक्सिद्धत्व-</p>
<p>लक्षणाभेदस्यैव समर्थितत्वात् । तावतैव एकविज्ञानेन सर्वविज्ञानप्रतिज्ञा उपपत्तेश्च ।</p>
<p>अपृथक्सिद्धकारणत्वस्यैव उपादानशब्दार्थत्वात् ।</p>
<p>न तस्मिन्नधिकरणे उपादानोपादेययोः स्वरूपाभेदः समर्थ्यते । तयोः अभेदे</p>
<p>कारकव्यापारवैयर्थ्यप्रसङ्गात् । &lsquo;अपि तु तदपृथक्सिद्धत्वम् । त<strong>च्च</strong> तत्सत्ताधीनसत्ताकत्वम् ।</p>
<p>एतादृशस्य अपृथक्सिद्धत्वस्य अभेदव्यवहारप्रयोजकत्वं, &lsquo;यदधीना यस्य सत्ता तत् तदित्येव</p>
<p>भण्यते&rsquo; इति प्रमाणसिद्धम् । अतः न तदधिकरणविरोधः ।</p>
<p>यद्वा अस्मन्मते स्थूलचिदचिदात्मकप्रपञ्चस्येव तद्विशिष्टस्यापि ब्रह्मणः उपादेयत्वात् ।</p>
<p>उपादानभूतसूक्ष्मचिदचिच्छरीरकस्य ब्रह्मणः उपादेयभूतस्थूलचिदचिद्विशिष्टब्रह्माभेद-</p>
<p>समर्थनपरतया आरम्भणाधिकरणस्य उपपत्तेः न चोद्यावकाशः । वस्तुतस्तु यथा को</p>
<p>भवानिति सौवीरराजप्रश्नस्य प्रकृतिसंसृष्टात्मविषयत्वेऽपि वस्तुगत्या भवच्छब्दमुख्यार्थत्वं</p>
<p>परिशुद्धात्मस्वरूपस्यैव उचितम् इति मत्वा तस्यैव भवच्छब्दमुख्यार्थत्वं प्रदर्शयन्</p>
<p>आदिभरतः - &lsquo;यदा समस्तभूतेषु पुमानेको व्यवस्थितः&rsquo; (वि.पु.२-१३-९१) इति प्रत्यवोचत् ।</p>
<p>यथा वा अथर्वशिरसि रुद्रं प्रति देवैः प्रयुक्तस्य, &lsquo;को भवान्&rsquo; इति प्रश्नस्य</p>
<p>पुरोवर्तिरुद्रमात्रपरत्वेऽपि भवच्छब्दस्य परमात्मपर्यन्तत्वशिक्षणाय, अहमेकः प्रथममासम्&rsquo;</p>
<p>(अथर्व शि.२) इत्यादिप्रतिवचनप्रवृत्तिः। एवमेव, ‘इदमग्र आसीत्&rsquo; इति इदंशब्दस्य</p>
<p>विशेषणमात्रपरत्वे प्राप्ते विशेष्यपर्यन्तत्वशिक्षणाय स्थूलचिदचिच्छरीरं ब्रह्म प्रति</p>
<p>सूक्ष्मचिदचिच्छरीरकं ब्रह्मोपादानम् इत्येतदर्थप्रतिपादकस्य उत्तरसन्दर्भस्य प्रवृत्तौ दोषाभावात्</p>
<p>इति द्रष्टव्यम् । अयं चार्थः, &lsquo;तद्धेदं त<strong>र्ह्य</strong>व्याकृतमासीत् तन्नामरूपाभ्यामेव व्याक्रियते&rsquo;</p>
<p>(बृ.उ.३-४-७) इति श्रुतिव्याख्यानावसरे बृहदारण्यकप्रकाशिकायां प्रतिपादितः तत्र</p>
<p>अनुसन्धेयः ।</p>
<p>अतश्च आरम्भणाधिकरणे तदनन्यत्वम् इत्यनेन, &lsquo;अनन्या राघवेणाहं भास्करण</p>
<p>प्रभा यथा&rsquo; (रा.सु.२१-१५) इतिवत् अपृथक्सिद्धत्वलक्षणाभेदस्यैव समर्थितत्वात् । तावतैव</p>
<p>एकविज्ञानेन सर्वविज्ञानप्रतिज्ञोपपत्तेश्च । अपृथक्सिद्धकारणत्वस्यैव उपादानशब्दार्थत्वात् ।</p>
<p>इह च &lsquo;यत्रैतत्पुरुषः स्वपिति नाम सता सोम्य तदा सम्पन्नो भवति स्वमपीतो</p>
<p>भवति&rsquo; इत्यत्र पुरुषशब्दितस्य कार्यावस्थजीवस्य कारणावस्थस्वशब्दितजीवविशिष्टतया</p>
<p>स्वशब्दवाच्येन परंपरया स्वावस्थाश्रयतया उपादानभूतेन सता संपत्तेरपि सूपपादतया</p>
<p>&lsquo;प्राज्ञेनात्मना सम्परिष्वक्तः&rsquo; इति श्रुत्यैकार्थ्यमपि स्वरसतः एव सिद्ध्यति इत्यलम्</p>
<p>अतिचर्चया । प्रकृतमनुसरामः ॥</p>
<hr>
<p><strong>[परमात्मा</strong> <strong>जीवस्य</strong> <strong>आश्रयः]</strong></p>
<hr>
<p><strong>स</strong> <strong>यथा</strong> <strong>शकुनिः</strong> <strong>सूत्रेण</strong> <strong>प्रबद्धो</strong> <strong>दिशं</strong> <strong>दिशं</strong> <strong>पतित्वाऽन्यत्राऽऽयतनमलब्ध्वा</strong></p>
<p><strong>बन्धनमेवोपश्रयते,</strong> <strong>एवमेव</strong> <strong>खलु</strong> <strong>सोम्य</strong> <strong>तन्मनो</strong> <strong>दिशं</strong> <strong>दिशं</strong> <strong>पतित्वाऽन्यत्राऽऽयतन-</strong></p>
<p><strong>मलब्ध्वा</strong> <strong>प्राणमेवोपश्रयते</strong> <strong>।</strong> <strong>प्राणबन्धनँ</strong> <strong>हि</strong> <strong>सोम्य</strong> <strong>मन</strong> <strong>इति</strong> <strong>॥</strong> <strong>२</strong> <strong>॥</strong></p>
<p><strong>प्र.-स</strong> <strong>यथा</strong> <strong>शकुनिस्सूत्रेण</strong> इत्यादि । यथा पक्षी शकुनिघातकस्य हस्तगतेन</p>
<p>सूत्रेण बद्धः प्रतिदिशं पतित्वा आश्रयान्तरम् अलब्ध्वा <strong>बन्धनं</strong> हस्तमेव आश्रयते, एवमेव</p>
<p>हे <strong>सोम्य</strong> ! सुषुप्तिकाले तत्, &lsquo;अन्नमयं हि सोम्य मनः&rsquo; (छां.उ.६-५-४) इति प्राङ्निर्दिष्टं</p>
<p>मनः <strong>दिशं</strong> <strong>दिशं</strong> <strong>पतित्वा</strong> जाग्रत्स्वप्नयोः नानाविधविषयग्रहणव्यापृतं भूत्वाऽपि तत्र</p>
<p>तत्र आयतनं विश्रमम् अलब्ध्वा विश्रमाय मुख्यप्राणेन संश्लेषविशेषम् आपद्यते इत्यर्थः ।</p>
<p>अत्र हेतुमाह - <strong>प्राणबन्धनं</strong> <strong>हि</strong> <strong>सोम्य</strong> <strong>मन</strong> <strong>इति</strong> । यतः &lsquo;प्राणे हि मनो निबद्ध्यते इत्यर्थः ।</p>
<p>अत एव हि प्राणे उत्क्रान्ते मनआदीनामपि उत्क्रामः । अतः सुषुप्तिदशायां वागादीन्द्रियसहितं</p>
<p>मनः, &lsquo;वाङ्मनसि सम्पद्यते मनः प्राणे&rsquo; (छां.उ.६-८-६) इति प्रयाणकालोक्तन्यायेन प्राणे</p>
<p>संश्लेषविशेषमापन्नं सदुपरतव्यापारं भवति । सुषुप्तिदशायां प्राणमात्रम् अनुपरतव्यापारम्</p>
<p>आस्ते । ‘स यदा स्वपिति प्राणमेव वागप्येति प्राणं चक्षुः, प्राणं श्रोत्रं, प्राणं मनः&rsquo;</p>
<p>(छां.उ.४-३-३) इति श्रुतेः ॥</p>
<hr>
<p><strong>अशनायापिपासे</strong> <strong>मे</strong> <strong>सोम्य</strong> <strong>विजानीहीति</strong> <strong>।</strong> <strong>यत्रतत्पुरुषोऽशिशिषति</strong> <strong>नाम,</strong></p>
<p><strong>आप</strong> <strong>एव</strong> <strong>तदशितं</strong> <strong>नयन्ते</strong> <strong>।</strong> <strong>तत्</strong> <strong>यथा</strong> <strong>गोनायोऽश्वनायः</strong> <strong>पुरुषनाय</strong> <strong>इति,</strong> <strong>एवं</strong></p>
<p><strong>तदप</strong> <strong>आचक्षतेऽशनायेति</strong> <strong>।</strong> <strong>तत्रैतच्छुङ्गमुत्पतितँ</strong> <strong>सोम्य</strong> <strong>विजानीहि,</strong> <strong>नेदममूलं</strong></p>
<p><strong>भविष्यतीति</strong> <strong>॥</strong> <strong>३</strong> <strong>॥</strong></p>
<hr>
<p><strong>तस्य</strong> <strong>क्व</strong> <strong>मूल</strong> <strong>स्यादन्यत्रान्नात्</strong> <strong>।</strong> <strong>एवमेव</strong> <strong>खलु</strong> <strong>सोम्यान्नेन</strong> <strong>शुङ्गेनापो</strong> <strong>मूलमन्विच्छ,</strong></p>
<p><strong>अद्भि:</strong> <strong>सोम्य</strong> <strong>शुङ्गेन</strong> <strong>तेजो</strong> <strong>मूलमन्विच्छ,</strong> <strong>तेजसा</strong> <strong>सोम्य</strong> <strong>शुङ्गेन</strong> <strong>सन्मूलमन्विच्छ</strong> <strong>।</strong></p>
<p><strong>सन्मूला:</strong> <strong>सोम्येमाः</strong> <strong>सर्वाः</strong> <strong>प्रजाः</strong> <strong>सदायतनाः</strong> <strong>सत्प्रतिष्ठाः</strong> <strong>॥</strong> <strong>४</strong> <strong>॥</strong></p>
<p>प्र. - एवं जीवस्य परमात्मोपादेयत्वसिद्ध्यर्थं सुषुप्तिकाले परमात्मसम्पत्तिं, तत्प्रसङ्गात्</p>
<p>वागादीन्द्रियाणां प्राणे संश्लेषविशेषं च प्रतिपाद्य अशनायादिनाम् अनिर्वचनमुखेनापि</p>
<p>परमात्मनः जगन्मूलताम् उपपादयति - <strong>अशनायापिपासे</strong> <strong>मे</strong> <strong>सोम्य</strong> <strong>विजानीहीति</strong> ।</p>
<p>स्पष्टोऽर्थः । <strong>यत्रैतत्पुरुषोऽशिशिषति</strong> इति । <strong>यत्र</strong> यदा पुरुषो अशिशिषति इत्येतत्</p>
<p><strong>नाम</strong> । पुरुषोऽशिशिषति इति शब्दं यदा लोकाः प्रयुञ्जते इत्यर्थः । यदा पुरुषस्य</p>
<p>अशिशिषा भवतीति यावत् । <strong>नाम</strong>शब्दः प्रसिद्ध्यर्थो वा । तदा आपः तदशितं <strong>नयन्ते</strong> ।</p>
<p>जीर्णतां प्रापय्य रसरूपेण शरीरं नयन्ते । तेन अशिते जीणे पुनः अशिशिषा जायते</p>
<p>इत्यर्थः । <strong>तद्यथा</strong> <strong>गोनाय</strong> इत्यादि । गां नयतीति <strong>गोनायः</strong> । यथा गोनेतारं गोनायः</p>
<p>इत्याचक्षते, यथा वा अश्वनेतारं पुरुषनेतारंच अश्वनायः पुरुषनायः इत्याचक्षते लौकिकाः,</p>
<p>एवम् अशितनेत्रीः अपः अशनाय इत्याचक्षते इत्यर्थः । <strong>तत्रैतच्छुङ्गम्</strong> इति । अद्भिः</p>
<p>रसभावं नीतेऽन्ने उत्पन्नम् एतच्छरीराख्यं शुङ्गसदृशं कार्यं <strong>विजानीहि</strong> इत्यर्थः । ननु</p>
<p>अमूलमेव इदं भवतु इत्यत्राह - <strong>नेदममूलं</strong> <strong>भविष्यतीति</strong> । कार्यमात्रस्य सकारणकत्वात्</p>
<p>इत्यर्थः ॥ ३ ॥</p>
<p>तर्हि तस्य अन्नातिरिक्तं मूलान्तरं कल्प्यताम् इत्यत्राह <strong>तस्य</strong> <strong>क्व</strong> <strong>मूलम्</strong> इति ।</p>
<p>कार्यशरीरस्य समूलकत्वात्, मूलान्तरस्य च अनुपलम्भात्, उपलब्धम् अन्नमेव मूलम्</p>
<p>इत्यर्थः । <strong>एवमेव</strong> <strong>खलु</strong> इत्यादि । यथा शरीरेण कार्यभूतेन उपचीयमानेन तत्कारणमन्नम्</p>
<p>अनुमीयते, एवमेव अन्नेन कार्येण अप: कारणम् अनुमिनुहीति यावत् । एवमुत्तरत्रापि</p>
<p>सत्पर्यन्तां कारणपरंपराम् अनुमिनुहि इत्यर्थः । ततः किमित्यत्राह - <strong>सन्मूलास्सोम्य</strong></p>
<p>इत्यादि । एतस्य वाक्यस्य अर्थः पूर्वम् उक्तः एव ॥ ४ ॥</p>
<hr>
<p><strong>अथ</strong> <strong>यत्रैतत्पुरुषः</strong> <strong>पिपासति</strong> <strong>नाम,</strong> <strong>तेज</strong> <strong>एव</strong> <strong>तत्</strong> <strong>पीतं</strong> <strong>नयते</strong> <strong>।</strong> <strong>तत्</strong> <strong>यथा</strong></p>
<p><strong>गोनायोऽश्वनायः</strong> <strong>पुरुषनाय</strong> <strong>इति,</strong> <strong>एवं</strong> <strong>एतत्</strong> <strong>तेज</strong> <strong>आचष्ट</strong> <strong>उदन्येति</strong> <strong>।</strong> <strong>तत्रैतदेव</strong></p>
<p><strong>शुङ्गमुत्पतितँ</strong> <strong>सोम्य</strong> <strong>विजानीहि</strong> <strong>।</strong> <strong>नेदममूलं</strong> <strong>भविष्यतीति</strong> <strong>॥</strong> <strong>५</strong> <strong>॥</strong></p>
<p><strong>प्र. -</strong> <strong>अथ</strong> <strong>यत्रतत्पुरुषः</strong> इत्यादि । उदकनेतृत्वात् तेजः उदन्या इत्युच्यते इत्यर्थः ।</p>
<p><strong>तत्रैतदेव</strong> <strong>शुङ्गमुत्पतितँ</strong> <strong>सोम्य</strong> <strong>विजानीहि</strong> इति । तत्र तेजसा शोष्यमाणासु अप्सु</p>
<p>उत्पन्नं देहाख्यं शुङ्गम् इत्यर्थः । शिष्टं पूर्ववत् ॥</p>
<hr>
<p><strong>तस्य</strong> <strong>क्व</strong> <strong>मूलँ</strong> <strong>स्यादन्यप्रायः</strong> <strong>।</strong> <strong>अद्भि:</strong> <strong>सौम्य</strong> <strong>शुङ्गेन</strong> <strong>तेजो</strong> <strong>मूलमन्विच्छ,</strong></p>
<p><strong>तेजसा</strong> <strong>सोम्य</strong> <strong>शुङ्गेन</strong> <strong>सन्मूलमन्विच्छ</strong> <strong>।</strong></p>
<hr>
<p><strong>सन्मूला:</strong> <strong>सोम्येमाः</strong> <strong>सर्वा</strong> <strong>प्रजाः</strong> <strong>सदायतनाः</strong> <strong>सत्प्रतिष्ठाः</strong> <strong>।</strong></p>
<hr>
<p><strong>यथा</strong> <strong>तु</strong> <strong>खलु</strong> <strong>सोम्येमास्तिस्रो</strong> <strong>देवताः</strong> <strong>पुरुषं</strong> <strong>प्राप्य</strong> <strong>त्रिवृत्</strong> <strong>त्रिवृदेकैका</strong> <strong>भवति,</strong></p>
<p><strong>तदुक्तं</strong> <strong>पुरस्तादेव</strong> <strong>भवति</strong> <strong>।</strong></p>
<hr>
<p><strong>अस्य</strong> <strong>सोम्य</strong> <strong>पुरुषस्य</strong> <strong>प्रयतो</strong> <strong>वाङ्</strong> <strong>मनसि</strong> <strong>सम्पद्यते,</strong> <strong>मनः</strong> <strong>प्राणे,</strong> <strong>प्राणस्तेजसि,</strong></p>
<p><strong>तेजः</strong> <strong>परस्यां</strong> <strong>देवतायाम्</strong> <strong>।</strong> <strong>स</strong> <strong>य</strong> <strong>एषोऽणिमा</strong> <strong>॥</strong> <strong>६</strong> <strong>॥</strong></p>
<p><strong>प्र. -</strong> <strong>तस्य</strong> <strong>क्व</strong> <strong>मूलं</strong> <strong>स्यात्</strong> इत्यादि । पूर्ववदर्थः । ननु तेजोऽबन्नमूलकत्वे शरीरस्य</p>
<p>लोहितमांसादिरूपेण परिणामः कथं स्यात् ? इत्याशङ्क्य पूर्वोक्तं स्मारयति-<strong>यथा</strong> <strong>तु</strong></p>
<p><strong>खलु</strong> <strong>इत्यादि</strong> <strong>।</strong> <strong>तदुक्तं</strong> <strong>पुरस्तादेव</strong> <strong>भवति</strong> &lsquo;अन्नमशितं त्रेधा विधीयत&rsquo; (छां.उ.६-५-१)</p>
<p>इत्यादिना पूर्वमुक्तं भवति इत्यर्थः । एवं सुषुप्तौ सत्संपत्तिं जीवस्य प्रदर्श्य प्रयाणकालेऽपि</p>
<p>सत्सम्पत्तिं प्रदशर्यति - <strong>अस्य</strong> <strong>सोम्य</strong> <strong>पुरुषस्य</strong> इत्यादि । <strong>प्रयत</strong>: म्रियमाणस्य इत्यर्थः । अत्र</p>
<p>वाचो मनःप्रकृतिकत्वासम्भवात् व्यापारोपरमहेतुभूतसंश्लेषविशेषः एव । वाचो मनसि</p>
<p>लयः । मनसः प्राणे लयोऽपि तादृशः एव ।</p>
<p>&ldquo;मनसि करणग्रामं प्राणे मनः पुरुषे च तं</p>
<p>झडिति घटयन् भूतेष्वेनं परे च तमात्मनि&rdquo; ।</p>
<p>इत्युक्तरीत्या प्राणो जीवे सम्पन्नस्सन् जीवेन सह तेजश्शब्दोपलक्षितेषु सर्वेषु भूतेषु</p>
<p>सम्पन्नो भवति । ततः परं सुखदुःखोपभोगायासविश्रमाय तेजश्शब्दितानां सजीवानां</p>
<p>भूतसूक्ष्माणां परस्यां देवतायां परमात्मनि सम्पत्तिः भवति इत्यर्थः । <strong>स</strong> <strong>य</strong> <strong>एषोऽणिमा</strong> ।</p>
<p>एतादृशः सच्छब्दितः स एषः अणिमा अणुवत् दुर्विज्ञेयः । मानान्तरागोचरः इत्यर्थः ॥</p>
<hr>
<p><strong>[ऐतदात्म्यम्</strong> <strong>इत्येतदर्थविशेषः]</strong></p>
<hr>
<p><strong>ऐतदात्म्यमिदँ</strong> <strong>सर्वम्</strong> <strong>।</strong> <strong>तत्सत्यम्</strong> <strong>।</strong> <strong>स</strong> <strong>आत्मा</strong> <strong>।</strong> <strong>तत्</strong> <strong>त्वमसि</strong> <strong>श्वेतकेतो</strong> <strong>इति</strong> <strong>।</strong> <strong>भूय</strong></p>
<p><strong>एव</strong> <strong>मा</strong> <strong>भगवान्</strong> <strong>विज्ञापयत्विति</strong> <strong>।</strong> <strong>तथा</strong> <strong>सोम्येति</strong> <strong>होवाच</strong> <strong>॥</strong> <strong>७</strong> <strong>॥</strong></p>
<hr>
<p><strong>॥</strong> <strong>इति</strong> <strong>अष्टमः</strong> <strong>खण्डः</strong> <strong>॥</strong></p>
<hr>
<p><strong>प्र.-ऐतदात्म्यमिदँ</strong> इति । अस्यार्थः पूर्वमेव उक्तः । एवं सर्वत्र सिद्धं</p>
<p>सदात्मकत्वं श्वेतकेतौ उपसंहरति - <strong>तत्त्वमसि</strong> <strong>श्वेतकेतो</strong> <strong>इति</strong> । ननु, &lsquo;तत्त्वमसि&rsquo;</p>
<p>इत्यत्र मानान्तरसिद्धत्वेन उद्देश्योपादेयविभागाभावस्य भाष्यकृता उक्तत्वात् तच्छब्दानुरोधेन</p>
<p>प्रथमपुरुषो वा किं न स्यादिति चेत् - उच्यते । मानान्तरसिद्धत्वेऽपि त्वंशब्दार्थस्य</p>
<p>तच्छब्दार्थापेक्षया प्रकृतित्वस्य विवक्षितत्वात् । प्रकृतेरेव अस्तिक्रियाकर्तृत्वात्, मध्यमपुरुषो</p>
<p>भवति । अत एव, &lsquo;यदग्ने स्यामहं त्वम्, त्वं वा अहम्&rsquo; इत्यत्र &lsquo;अहं त्व स्याम्, अहं</p>
<p>वा त्वं स्या&rsquo; इति प्रकृत्याश्रयः पुरुषो भवति इति, &lsquo;युष्मधुपपदे&rsquo; (पा.सू.१-४-२०५)</p>
<p>इति सूत्रे प्रतिपादितम् । ततश्च त्वंशब्दार्थस्य प्रकृतित्वस्य विवक्षितत्वात्,</p>
<p>मानान्तरसदसद्भावयोः अप्रयोजकत्वात्, त्वंशब्दार्थप्रकृतित्वाश्रयः असि इति मध्यमपुरुषः</p>
<p>एव भवति । अत एव व्यासार्यै: - &lsquo;आत्मेति तूपगच्छन्ति&rsquo; (ब्र.सू.४-१-३) इत्यधिकरणे</p>
<p>तथैव उपपादितम् । न्यायपरिशुद्धौ - ‘सुवर्ण खदिराङ्गारसदृशे कुण्डले भवतः&rsquo; इति</p>
<p>महाभाष्यवाक्यमुदाहृत्य पुरुषस्य उद्देश्यानुसारित्वनियमाभावः समर्थितः</p>
<p>ननु तत्त्वमसि श्वेतकेतो इति सम्बोध्यस्य सम्बुद्धिस्तावत् आत्मविद्योपदेशेन</p>
<p>श्वेतकेतुमात्रपर्यवसितेति &lsquo;नासंबोध्यबोधनम्&rsquo; इति न्यायपरिशुद्ध्युक्तरीत्या श्वेतकेतो इति</p>
<p>सम्बोध्यत्वस्य परमात्मनि असम्भवेन त्वंशब्दनिर्दिष्टत्वमपि परमात्मनो न सम्भवति</p>
<p>त्वं शब्दस्य संबोध्यातिरिक्तविषयत्वस्य क्वापि अदर्शनादिति चेत् ।</p>
<p>अत्रोच्यते - &lsquo;ऐतदात्म्यमिदं सर्वम्&rsquo; इत्युक्तस्य तत्त्वमसि इति विशेष उपसंहार</p>
<p>इति भाष्ये भाषितत्वात् तत्त्वमसि इत्यत्रापि सर्वशब्दस्थानापन्नस्य त्वंशब्दस्य संबोध्य</p>
<p>विशेषभूतजीवमात्रपरत्वमेव । ऐतदात्म्यपदस्थानापन्नस्य तत् इत्यस्य तदात्मकत्वमेव</p>
<p>अर्थः । ततश्च सर्वं तदात्मकम् इतिवत् त्वं तदात्मकः इत्यर्थः । न चैवं सति</p>
<p>तच्छब्दस्य तदात्मकत्वे लक्षणा स्यादिति वाच्यम् । अपर्यवसानवृत्त्या त्वंशब्दस्य</p>
<p>तदन्तर्यामिपरत्वपक्षस्यापि लक्षणापेक्षया जघन्यत्वात् । &lsquo;साक्षादप्यविरोधं जैमिनिः&rsquo;</p>
<p>(ब्र.सू.१-२-२९) इत्यत्र व्यासार्यै: अपर्यवसानलब्धार्थस्य यौगिकार्थतुल्यत्वाश्रयणात्, यौगिकार्थस्य</p>
<p>च रूढिपूर्वकलक्षणापेक्षया जघन्यत्वस्य प्रोद्गात्रधिकरणे मीमांसकैः आश्रितत्वात्</p>
<p>त्वंशब्दस्य सम्बोध्यातिरिक्तविषयत्वस्य क्वापि अदर्शनात्, श्वेतकेतो तत्त्वमसि इति</p>
<p>त्रयाणां पदानां प्रतीयमानसामानाधिकरण्यभङ्गप्रसङ्गाच्च, अपर्यवसानलब्धार्थस्य</p>
<p>आश्रयणासम्भवात् । अपृथक्सिद्धवाचिनां सामानाधिकरण्यस्य लोकवेदयोः बहुशो</p>
<p>दृष्टचरत्वेन अपृथक्सिद्धजीवपरवाचिनोः त्वं तच्छब्दयोः सामानाधिकरण्येन प्रयोगस्यापि</p>
<p>उपपत्तेः न त्वंशब्दस्य परमात्मपर्यन्तत्वम् आश्रयणीयम् । वस्तुतस्तु - &lsquo;ऐतदात्म्यम्&rsquo;</p>
<p>इति शब्दनिर्दिष्टं तदात्मकत्वमेव बुद्धिस्थत्वात् तच्छब्देन परामृश्यते । न तु सच्छब्दितं</p>
<p>ब्रह्म, येन तदात्मकत्वलक्षणादोषः स्यात् । ततश्च त्वं तदसि ऐतदात्म्यमसि इत्यर्थः ।</p>
<p>अस्मिंश्च पक्षे न कस्यापि पदस्य लक्षणा । सांप्रदायिकास्तु, &lsquo;स आत्मा&rsquo; इति</p>
<p>पूर्वनिर्दिष्टस्यैव तत्त्वमसि&rsquo; इत्यत्र तच्छब्देन परामर्शस्य उचितत्वात् तच्छब्देन सच्छब्दितात्मैव</p>
<p>अभिधीयते । गधन्यं त्वंपदं तु अपर्यवसानवृत्त्या अन्तर्यामिपर्यन्तम् अभिदधाति । न</p>
<p>च श्वेतकेतो इति सम्बोध्यस्य जीवस्येव त्वंपदेन परामर्शो युक्तः इति वाच्यम् । हे</p>
<p>देवदत्त इति देवदत्तं संबोध्य तत्पुत्राभिप्रायेण त्वमेवं कृतवानसि इति प्रयोगदर्शनात् ।</p>
<p>इयांस्तु विशेषः । तत्र मुख्यानुपपत्तया त्वंपदस्य पुत्रे लक्षणा । इह तु तदनुपपत्त्या</p>
<p>अन्तर्यामिणि अपर्यवसानवृत्तिः आश्रीयते ।</p>
<p>ननु &lsquo;साक्षादप्यविरोधं जैमिनिः&rsquo; (अ.सू.१-२-२९) इति सूत्रे व्यासा<strong>र्यै:</strong> अपर्यवसानवृत्तेः।</p>
<p>योगतुल्यत्वसमर्थनात्, योगस्य च रूढिपूर्वकलक्षणापेक्षया दौर्बल्यस्य प्रोद्गात्रधिकरणे</p>
<p>मीमांसकै: समर्थितत्वात्, लक्षणापेक्षया जघन्या एव &lsquo;अपर्यवसानवृत्तिः इति चेत्</p>
<p>उच्यते । सत्यम् उक्तं व्यासार्यै: अपर्यवसानवृत्ते; योगतौल्यम् । तथाऽपि न तस्याः</p>
<p>लक्षणापेक्षयाऽपि दौर्बल्यम्, प्रमाणाभावात् । प्रोद्गात्रधिकरणे प्रोद्गातृशब्दरूढ्यर्थस्य</p>
<p>बहुत्वासंभवात् पाशमन्त्रे इव बहुवचनम् अविवक्षितार्थम् इति पूर्वपक्षे . &lsquo;अदितिः</p>
<p>पाशान् प्रमुमोक्तुः&rsquo; इति पाशमन्त्रे बन्धनसाधनस्य पाशशब्दरूढ्यर्थस्य यौगिकार्थस्य वा</p>
<p>लक्ष्यार्थस्य वा असम्भवात् पाशान् इति बहुवचनस्य अविवक्षितत्वेऽपि प्रोद्गातृपदयोगार्थस्य</p>
<p>वा लक्ष्यार्थस्य वा बहुत्वसम्भवात् न बहुवचनस्य अविवक्षा युक्ता इत्येतावन्मात्रमेव</p>
<p>प्रोद्गातृनयसिद्धम् । न तु योगार्थस्य लक्षणापेक्षया दौर्बल्यमपि । ततश्च योगस्य</p>
<p>लक्षणापेक्षया दौर्बल्याभावात् तत्तुल्यायाः अपर्यवसानवृत्तेः न लक्षणापेक्षया दौर्बल्यम् । ततश्च</p>
<p>योगार्थप्रतिबन्धिकायाः रूढेः अपगमे योगार्थोन्मज्जनस्य अनिवार्यतया लक्षणापेक्षया</p>
<p>योगस्य प्राबल्यमेव युक्तम् ।</p>
<p>अत एव अजामन्त्रे भगवता भाष्यकृता न जायते इति अजा इति योगः एव आश्रितः,</p>
<p>न तु पररीत्या छागत्वकल्पनम् । अत एव &lsquo;जगद्वाचित्वात्&rsquo; (ब्र.सू.१-४-१६) इत्यत्र &lsquo;यो</p>
<p>वै बालाके एतेषां पुरुषाणां कर्ता यस्य चैतत्कर्म&rsquo; (कौ.ब्रा.४-१९) इत्यत्र कर्मशब्दस्य</p>
<p>चलनादृष्टयोः रूढस्य &lsquo;रूढ्योः कलहायमानयोः योगो लब्धात्मा&rsquo; इति न्यायम् अनुसृत्य</p>
<p>कर्मशब्दस्य क्रियते इति कर्म इति जगद्वाचित्वमेव आश्रितम् । तथा अपशूद्राधिकरणेऽपि</p>
<p>रूढ्यानुपपत्तौ शूद्रशब्दस्य योगः एव आश्रितः । ततश्च लक्षणापेक्षया योगस्य</p>
<p>बलवत्त्वात् तत्तुल्यायाः अपि अपर्यवसानवृत्तेः लक्षणापेक्षया च बलवत्त्वमेव ।</p>
<p>ननु &lsquo;साक्षादप्यविरोधं जैमिनिः&rsquo; (ब्र.सू.१-२-२९) इत्यत्रैव व्यासार्यै: तात्पर्यलिङ्गै:</p>
<p>परमात्मपरतया निर्णीते प्रकरणे, तत्र चिदचिच्छब्दानां ब्रह्मपरत्वे च अवश्यंभाविनि</p>
<p>योगार्थः एव उचितः । यथा आकाशप्राणशब्दादौ । यत्र तु चिदचिल्लिङ्गान्यपि सन्ति,</p>
<p>तत्र अपर्यवसानवृत्त्या तच्छरीरकपरत्वमिति व्यवस्थायाः कृतत्वात् चिदचिल्लिङ्गाभावस्थले</p>
<p>योगाश्रयणस्य उक्ततया अपर्यवसानवृत्त्यपेक्षया योगप्राबल्यमेव आविष्कृतमिति चेत्,</p>
<p>अस्तु योगापेक्षया दौर्बल्यम् अपर्यवसानवृत्तेः । तथाऽपि लक्षणापेक्षया अपर्यवसानवृत्तिः</p>
<p>प्रबलैव।</p>
<p>ननु &lsquo;छन्दोभिधानात्&rsquo; (ब्र.सू.१-१-२६) इति सूत्रे गायत्रीशब्दस्य भूतादिपादव्यप-</p>
<p>देशादिब्रह्मलिङ्गैः ब्रह्मपरत्वे अवश्यंभाविनि सति मासाग्निहोत्रे सादृश्यविधित्सया अग्निहोत्रशब्दस्येव</p>
<p>चतुष्पात्त्वलक्षणगायत्रीसादृश्यविधित्सया ब्रह्मणि गायत्रीशब्दप्रयोगः । न च वैदिकशब्दस्य</p>
<p>एतादृशगौणवृत्त्याश्रयणम् अयुक्तमिति शङ्क्यम् । संवर्गविद्यायां; ते वा एते पञ्चान्ये पञ्चान्ये</p>
<p>(छां.उ.४-३-८) इति निर्दिष्टेषु वाय्वग्निसूर्यचन्द्रसलिलप्राणवाक्चक्षुश्श्रोत्रमनस्सु दशसु</p>
<p>दशत्वसंख्यासाम्यात् &lsquo;सैषा विराडन्नादी&rsquo; (छां.उ.४-३-८) इति छन्दोवाचिविराट्छब्दो <strong>गौ</strong>ण्या</p>
<p>प्रयुज्यमानो दृष्टः । एवं छन्दोऽभिधायिगायत्रीशब्दस्य चतुष्पात्त्वसादृश्यात् ब्रह्मणि प्रयोग:</p>
<p>उपपन्नः इत्युक्तत्वात् गौणीरूपलक्षितलक्षणापेक्षया अपर्यवसानवृत्तेः दौर्बल्यमेव सूत्रभाष्यकृदभिमतम्</p>
<p>इति प्रतीयते । यदि च अपर्यवसानवृत्तिः गौणीतः प्रबला, तर्हि तया गायत्र्यवस्थब्रह्मपरत्वस्य</p>
<p>वक्तुं सुशकतया गौणीवृत्तिः न आदर्तव्या स्यादिति चेन्न । अपर्यवसानवृत्त्या गायत्रीशब्दस्य</p>
<p>गायत्र्यवस्थब्रह्मपरत्वे तस्य सर्वभूतात्मत्वासंभवेन केवलब्रह्मणि गौण्याश्रयणस्य युक्तत्वात् ।</p>
<p>न च गायत्र्यवस्थत्ववेषेण सर्वभूतात्मत्वाद्यसम्भवेऽपि ब्रह्मस्वरूपे सर्वभूतात्मत्वं</p>
<p>सम्भवत्येव । अत एव दहरविद्यायां हृदयावच्छिन्नस्य ब्रह्मणः ताद्रूप्येण बाह्याकाशवैपुल्यासम्भवेऽपि</p>
<p>स्वरूपेण बाह्याकाशवैपुल्यं, &lsquo;यावान् वा अयमाकाशः तावानेषोऽन्तर्हृदय आकाशः&rsquo;</p>
<p>(छां.उ.८-१-३) इति सन्दर्भे प्रतिपादितं सम्भवति इति अभ्युपेतम् । तथा शाण्डिल्यविद्यायां</p>
<p>एष म आत्मा अन्तर्हृदयेऽणीयान्&rsquo; (छां.उ.३-१४-३) इति अल्पत्वेन निर्दिष्टस्य ब्रह्मणः</p>
<p>स्वरूपाभिप्रायेण, &lsquo;एष म आत्माऽन्तर्हृदये ज्यायान् पृथिव्या ज्यायान् अन्तरिक्षात्&rsquo; इति</p>
<p>पृथिव्यादिभ्योऽपि ज्यायस्त्वमुक्तम् । किं बहुना? सर्वासु अल्पायतनविद्यासु । आनन्दादयः</p>
<p>प्रधानस्य&rsquo; (ब्र.सू.३-३-११) इत्यधिकरणन्यायेन सत्यत्वज्ञानत्वानन्तत्वादीनाम् उपसंहर्तव्यत्वात्,</p>
<p>तत्र च अल्पायतनस्यापि ब्रह्मणः स्वरूपेण आनन्त्यमपि संभवति इत्यानन्त्योपासनस्य</p>
<p>आश्रितत्वाञ्च, तन्यायेन गायत्र्यवच्छिन्नत्ववेषेण सर्वभूतात्मत्वासम्भवेऽपि स्वरूपेण</p>
<p>सर्वभूतात्मत्वसम्भवाञ्च, अपर्यवसानवृत्तौ अनुपपत्त्यभावात् गायत्रीशब्दस्य अपर्यवसान-</p>
<p>वृत्त्याश्रयणं तद्दौर्बल्यकारितमेव इति वाच्यम् ।</p>
<p>गायत्र्यवच्छिन्नस्य ब्रह्मणः स्वरूपेण सर्वभूतात्मत्वोपपादनं क्लेशसाध्यम् इत्यभिप्रायेण</p>
<p>अपर्यवसानवृत्त्यनाश्रयणसम्भवात् । अत एव &lsquo;आकाशा<strong>द्ध्ये</strong>व खल्विमानि भूतानि</p>
<p>जायन्ते&rsquo; इत्यादौ आकाशशब्दे अपर्यवसानवृत्त्यनाश्रयणस्य इदमेव बीजम् । यदि हि</p>
<p>आकाशशब्दः तच्छरीरकब्रह्मपरः तदा तच्छरीरकस्य जगत्कारणत्वासम्भवात् स्वरूपाभिप्रायेण</p>
<p>जगत्कारणत्ववादोऽभ्युपेयः । स च क्लिष्टः इत्येव अपर्यवसानवृत्त्यनाश्रयणम् ।</p>
<p>न तु योगप्राबल्यादित्येव रहस्यम् । किञ्च गायत्रीशब्देन चतुष्पात्त्वादिधर्मकीर्तनस्य</p>
<p>सादृश्यानुसन्धानार्थत्वाभावे वैयर्थ्यप्रसङ्गा<strong>च्च</strong> तत्र गौण्याश्रयणं गायत्रीशब्दे न तु गौण्या:</p>
<p>प्राबल्यात् । अतो न गोण्यपेक्षया दौर्बल्यम् अपर्यवसानवृत्तेः ।</p>
<p>ननु अपर्यवसानवृत्तेः लक्षणापेक्षया प्राबल्ये &lsquo;क्षेत्रज्ञञ्चापि मां विद्धि&rsquo; (भ.गी.१३-२)</p>
<p>इत्यत्र मां मदात्मकं विद्धीत्यर्थः इति, तथा &lsquo;ब्रह्मजज्ञं देवमीड्यं विदित्वा&rsquo; (क.उ.१-१७)</p>
<p>इत्यत्र, देवं देवात्मकमित्यर्थः इत्येवं बहुषु स्थलेषु क्षेत्रज्ञादिशब्दानाम् अपर्यवसानवृत्तिम्</p>
<p>अनाश्रित्य, मां देवम् इत्यादिशब्दानां लक्षणाश्रयणं नोपपद्यते । अतोऽवसीयते</p>
<p>लक्षणाऽपर्यवसानवृत्त्योः वैषम्याभावो भाष्यकृदभिमतः इति, इति चेत् - तस्य</p>
<p>अन्वारुह्योक्तिरूपतयाऽपि उपपत्तेः ।</p>
<p>ननु मुख्यार्थसम्बन्धेन तदपृथक्सिद्धविशेष्यस्य लक्षणया प्रतीत्युपपत्तौ न शक्तिः</p>
<p>कल्प्या ; अनन्यलभ्यस्यैव शब्दार्थत्वात् इति चेत् -</p>
<p>मैवम् । कल्पनायां परमुपालम्भः, न तु कॢप्तस्थले । प्रकृते च जातिगुणवाचिगोनीलादिशब्देषु</p>
<p>अपृथक्सिद्धविशेषणवाचित्वावच्छेदेन विशेष्यवाचित्वस्य कॢप्तत्वात्, सर्वशब्दप्रवृत्तिनिमित्ताश्रये</p>
<p>ब्रह्मणि सर्वशब्दवाच्यत्वस्य प्रत्याख्यातुम् अशक्यतया, &lsquo;वचसां वाच्यमुत्तमम्&rsquo; (जितं.स्तो.११७),</p>
<p>&lsquo;नताः स्म सर्ववचसां प्रतिष्ठा यत्र शाश्वती&rsquo;, &lsquo;तन्नामरूपाभ्यां व्याक्रियत&rsquo; (बृ.उ.३-४-७)</p>
<p>&lsquo;चराचरव्यपाश्रयस्तु स्यात् त<strong>व्द्य</strong>पदेशो भाक्तस्तद्भावभावित्वात्&rsquo; (ब्र.सू.२-३-१७)</p>
<p>&lsquo;इत्यादिभिः ब्रह्मणः सर्वशब्दवाच्यत्वस्य सिद्धतया च, &lsquo;तत्त्वमसि&rsquo; इत्यस्य न अनुपपत्तिः</p>
<p>इति वदन्ति ।</p>
<p>अत्र तत् त्वमसि इति तत्त्वंपदाभ्यां सर्वज्ञत्वकिञ्चिज्ज्ञत्वोपलक्षितं चिन्मात्रं लक्ष्यते ।</p>
<p>अतः चिन्मात्रे एवास्य श्रुतिसन्दर्भस्य तात्पर्यम् इति वदन्तः परे प्रत्युक्ताः ।</p>
<p>&ldquo;सर्वज्ञं सर्वकर्तारं नारायणमनामयम् ।</p>
<p>सर्वोत्तमं ज्ञापयन्ति महातात्पर्यमत्र हि&rdquo; ॥</p>
<p>&ldquo;सर्वेषामपि वेदानामितिहासपुराणयोः ।</p>
<p>प्रमाणानाञ्च सर्वेषां तदर्थञ्चान्यदुच्यते&rdquo; ॥</p>
<p>इति &lsquo;नारदीय वचनविरोधात् । तन्मते श्रुतेः प्रत्यक्षविरोधमयाभावेन तत्त्वं पदमु<strong>ख्यार्थयोरेव।</strong></p>
<p>अभेदबोधनसम्भवे तत्त्वंपदलक्ष्यचिन्मात्राभेदप्रतिपादकत्वाश्रयणस्य निर्मूलत्वात् ।</p>
<p>व्याधकुलसंवर्धितराजकुमारस्य व्याधभावभ्रान्त्यपनयनाय प्रवृत्ते, &lsquo;त्वं राजकुमारोऽ<strong>सि</strong> ।</p>
<p>इति वाक्ये राजकुमारपदे लक्षणाश्रयणाभावेन इहापि जगत्कर्तृत्वसर्वज्ञत्वादिविशिष्ट<strong>वाचके</strong></p>
<p>तत्पदे लक्षणाश्रयणस्य अन्याय्यत्वात् । त्वं राजकुमारोऽसि&rsquo; इति वाक्येऽपि विधेयराजकुमारत्यं</p>
<p>तात्पर्याभावे व्याधभावानुपमर्दवत् विधेयभूततच्छब्दार्थभूतजगत्कर्तृत्वसर्वज्ञत्वादितात्पर्या<strong>भावे</strong></p>
<p>तद्विरोधिजीवभावोपमर्दासंभवाञ्च इत्यास्तां तावत् । प्रकृतमनुसरामः ।</p>
<p>एवमुक्तः श्वेतकेतुः, सुषुप्तिकाले प्रजानां सत्सम्पत्तौ सत्याम्, ‘एवं सति सम्पतन्ना:&rsquo;</p>
<p>इति प्रतीति: स्यात् । समुद्रे तरङ्गादीनामिव परमात्मनि सुषुप्तौ लीनानां पुनरुत्थितिश्च न</p>
<p>स्यात् । अत: सुषुप्तौ प्रजानां सत्सम्पत्ति: न श्रद्धेया इति मन्वानः आह - <strong>भूय</strong> <strong>एव</strong> <strong>मा</strong></p>
<p>इत्यादि । विशिष्य ज्ञापयतु इति पिता श्वेतकेतुना प्रार्थितः तथा इति अङ्गीकृतवान्</p>
<p>इत्यर्थः ।</p>
<p>एतत्खण्डविषयाणि अधिकरणानि लिख्यन्ते ।</p>
<p>उत्क्रान्तिपादे -</p>
<p>(१) &lsquo;वाङ्मनसि सम्पद्यते&rsquo; (छां.उ.६-८-६) इति श्रूयमाणा वाचो मनस्सम्पत्तिः,</p>
<p>वाग्वृत्तिविषया, न तु वाग्विषया । वाचो मनःप्रकृतिकत्वाभावेन अप्रकृतिभूते मनसि</p>
<p>वाचः साक्षाल्लयासम्भवात् । न च वाग्वृत्तेरपि अप्रकृतिभूते मनसि सम्पत्तिशब्दितो <strong>लयो</strong></p>
<p>न सम्भवति इति वाच्यम् । मनसि स्थितेऽपि वाग्व्यापाराभावमात्रेण सम्पद्यते इत्युपपत्तेः ।</p>
<p>विद्यमानायास्तु वाचः तादात्विकाभावस्यापि अभावेन संपत्तिश्रुतेः अत्यन्तासम्भवादिति</p>
<p>पूर्वपक्षे प्राप्ते उच्यते - &lsquo;वाङ्मनसि दर्शनाच्छब्दाच्च&rsquo; (ब्र.सू.४-२-१) । वाक्स्वरूपमेव</p>
<p>मनसि सम्पद्यते । वागिन्द्रिये उपरतेऽपि मनःप्रवृत्तिदर्शनात् । &lsquo;वाङ्मनसि सम्पद्यते&rsquo; इति</p>
<p>शब्दा<strong>च्च</strong> वागेव मनसि सम्पद्यते । यद्यपि मनसो वाक्प्रकृतित्वं नास्ति । तथाऽप्यनुपरतव्यापारेऽपि</p>
<p>मनसि वाचः उपरतव्यापारत्वदर्शनात् वाङ्मनसि सम्पद्यते इव इत्युच्यते । वृत्तिपक्षेऽपि</p>
<p>सम्पद्यते इत्यस्य गौणत्वावश्यंभावात् । ततश्च वाचो निर्व्यापारताहेतुभूतः मनसा</p>
<p>संयोगविशेषः सम्पत्तिशब्दार्थः इति द्रष्टव्यम् ।</p>
<p>&lsquo;अत एव सर्वाण्यनु&rsquo; (ब्र.सू.४.२-२) यतो याचो मनसा संयोगमात्रं सम्पत्तिः, अत</p>
<p>एव, &lsquo;तस्मात् उपशान्ततेजाः पुनर्भवमिन्द्रियैर्मनसि सम्पद्यमानः&rsquo; (प्र.3,३-९) इति <strong>वा</strong>चमनु</p>
<p>सर्वेषामिन्द्रियाणां सम्पत्तिश्रुतिरपि तदर्थिकै<strong>वा</strong> इत्यर्थः इति स्थितम् ।</p>
<p>(२) तथा - &lsquo;मनः प्राणे&rsquo; इत्यत्र मनोवृत्तेरेव प्रमाणे अप्ययः उच्यते । मनश्शब्दस्य</p>
<p>मनोवृत्तिष्यपि प्रचुरप्रयोगसत्त्वात् । न तु पूर्वोक्तरीत्या संयोगविशेषः सम्पत्तिशब्दार्थः</p>
<p>इति प्राप्ते उच्यते - &lsquo;तन्मनः प्राण उत्तरात्&rsquo; (ब्र.सू.४-२-३) । मनसो निर्व्यापारताहेतुभूतः</p>
<p>प्राणेन संयोगविशेष एव इहापि सम्पत्तिशब्दार्थः । ततश्च मन एव प्राणे सम्पद्यते &lsquo;मनः</p>
<p>प्राणे&rsquo; इत्युत्तरवाक्यात् इत्यर्थः । मनश्शब्दस्य मनोवृत्तिपरत्वेऽपि सम्पत्तिश्रुतेः गौणत्यावश्यंभावेन</p>
<p>मनश्शब्दस्य गौणत्वाश्रयणस्य अन्याय्यत्वात् इति &lsquo;सिद्धान्तितम् ।</p>
<p>(३) तथा - &lsquo;प्राणस्तेजसि&rsquo; इति श्रुतेः प्राणः तेजसि सम्पद्यते इति प्राप्ते - उच्यते</p>
<p>&lsquo;सोऽध्यक्षे तदुपगमादिभ्यः&rsquo; (ब्र.सू.४-२-४) । सः इन्द्रियसहितः प्राणः अध्यक्ष जीवे</p>
<p>सम्पद्यते । एवमेवेममात्मानमन्तकाले सर्वे प्राणा अभिसमायान्ति&rsquo; (बृ.उ.६-३-३८) इति</p>
<p>अन्तकाले प्राणानां जीवोपगमस्य, तेन सह उत्क्रान्तेश्च श्रवणात् जीवे एव सम्पद्यते । गङ्गया</p>
<p>संयुज्य सागरं गच्छन्त्यां यमुनायाम्, यमुना सागरं गच्छति इति प्रयोगवत् जीवद्वारा प्राणस्य</p>
<p>तेजस्सम्पत्तावपि &lsquo;प्राणस्तेजसि&rsquo; इत्युक्ति: उपपद्यते । न च प्राणस्य तेजोद्वारेणैव जीवोपगमोऽस्तु</p>
<p>इति वाच्यम् । निरध्यक्षस्य प्राणस्य तेजसि स्थितेः असम्भवात् इति स्थितम् ।</p>
<p>(४) तथा &lsquo;प्राणस्तेजसि&rsquo; इति जीवयुक्तस्य प्राणस्य तेजोमाने एव सम्पत्तिश्रवणात् न</p>
<p>सर्वभूतसम्पत्तिः इति प्राप्ते, उच्यते - &lsquo;भूतेषु तच्छ्रुतेः&rsquo; (ब्र.सू.४-२-५) । सजीवः प्राणः</p>
<p>संहतेषु सर्वेषु भूतेषु सम्पद्यते । &lsquo;पृथीवीमय अपोमयस्तेजोमयः&rsquo; (बृ.उ.६-४-५) इति सञ्चरतो</p>
<p>जीवस्य सर्वभूतमयत्वश्रवणेन सर्वभूतसम्पत्तेः वक्तव्यत्वात् ।</p>
<p>&lsquo;<strong>नै</strong>कस्मिन् दर्शयतो हि&rsquo; (ब्र.सू.४-२-६) एकस्मिन् तेजोमात्रे न सम्पद्यते ।</p>
<p>&lsquo;ए<strong>कै</strong>कस्य भूतस्य कार्याक्षमत्वम्&rsquo;, &lsquo;अनेन जीवेनात्मनाऽनुप्रविश्य नामरूपे व्याकरवाणीति,</p>
<p>तासां त्रिवृतं त्रिवृतमेकैकां करवाणि&rsquo; इति (छां.उ.६-३-२३) ।</p>
<p>&ldquo;नानावीर्याः पृथग्भूतास्ततस्ते सं<strong>हति</strong> विना ।</p>
<p>नाशक्नुवन् प्रजाः स्रष्टुमसमागम्य कृ<strong>त्स्न</strong>शः ॥</p>
<p>समेत्यान्योन्यसंयोगं परस्परसमाश्रयाः ।</p>
<p>महदाद्या विशेषान्ता ह्यण्डमुत्पादयन्ति ते&rdquo; ॥ (वि.पु.१-२-५२,५३)</p>
<p>इति श्रुतिस्मृती दर्शयतः इत्यर्थः इति स्थितम् ।</p>
<p>(५) तथा - &lsquo;तेजः परस्यां देवतायाम्&rsquo; (छां.उ.६-८-६) इत्यत्र जीवपरिष्वक्त तेजश्शब्दित-</p>
<p>भूतसूक्ष्माणां परदेवतासम्प<strong>त्तौ</strong> प्रयोजनाभावात् &lsquo;तेजः परस्यां देवतायाम्&rsquo; इति श्रु<strong>ति:</strong></p>
<p>स्तुतिमात्रपरा इति पूर्वपक्षे प्राप्ते, उच्यते - &lsquo;तानि परे तथा ह्याह&rsquo; (ब्र.सू.४-२-१४) । तानि .</p>
<p>जीवसंसृष्टानि भूतसूक्ष्माणि परे-परमात्मनि सम्पद्यन्ते । कुतः ? तथा ह्याह श्रुतिः - &lsquo;तेज:</p>
<p>परस्यां देवतायाम्&rsquo; इति । श्रुतिवशा<strong>च्च</strong> सुषुप्तिप्रलययोः इव परमात्मसम्पत्तेः सुखदुःखोप-</p>
<p>भोगायासविश्रमः प्रयोजनत्वेन परिकल्प्यते इति स्थितम् ।</p>
<p>(६) तथा सेयं परमात्मनि जीवस्य सम्पत्तिः प्राकृतलयवत् कारणापत्तिरूपैव । सर्वात्मनः</p>
<p>सर्वोपादानत्वात् । न तु वागादेः मन आदिषु इव अविभागमात्रमिति पूर्वपक्षे प्राप्ते,</p>
<p>उच्यते - &lsquo;अविभागो वचनात्&rsquo; (ब्र.सू.४-२-१५) । अत्रापि पृथग्भावानर्हसंसर्गविशेष-</p>
<p>लक्षणाविभागः एव सम्पत्तिशब्दार्थः । &lsquo;वाङ्मनसि सम्पद्यत&rsquo; इत्यत्र सतस्सम्पद्यते इति</p>
<p>शब्दस्यैव इहापि अनुषज्यमानतया अभिधानवैरूप्याश्रयणस्य अन्याय्यत्वात् इति स्थितम् ।</p>
<p>प्रकृतमनुसरामः ॥</p>
<hr>
<p><strong>॥</strong> <strong>इति</strong> <strong>अष्टमखण्डभाष्यम्</strong> <strong>॥</strong></p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/11_Sh/">छान्दोग्योपनिषत् षष्ठः प्रपाठकः-खण्डः 7-8 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: छान्दोग्योपनिषत् षष्ठः प्रपाठकः-खण्डः 7-8</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2023 May 14 02:46:18 UTC. (<a href="http://google.com/search?q=02%3a46%3a18%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
