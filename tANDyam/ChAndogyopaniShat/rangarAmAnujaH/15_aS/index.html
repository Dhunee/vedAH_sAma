<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>साम-वेदे विश्वासटिप्पन्यः  | छान्दोग्योपनिषत् अष्टमः प्रपाठकः-खण्डः 1-7</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_sAma/tANDyam/ChAndogyopaniShat/rangarAmAnujaH/15_aS/" rel="alternate" type="application/rss+xml" title="साम-वेदे विश्वासटिप्पन्यः" />
    <link href="/vedAH_sAma/tANDyam/ChAndogyopaniShat/rangarAmAnujaH/15_aS/" rel="feed" type="application/rss+xml" title="साम-वेदे विश्वासटिप्पन्यः" />

    <meta property="og:title" content="छान्दोग्योपनिषत् अष्टमः प्रपाठकः-खण्डः 1-7" />
<meta property="og:description" content="छान्दोग्योपनिषत्
(सामवेदीयोपनिषत् )
अष्टमः प्रपाठकः
[दहरविद्या]
अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः
तस्मिन् यदन्तस्तदन्वेष्टव्यं तद्वाव विजिज्ञासितव्यमिति ॥ १ ॥
प्र. -दहरविद्या प्रस्तूयते अथ यदिदमस्मिन् इति । &lsquo;विद्यान्तरारम्भ
प्रदर्शनार्थोऽयम् अथशब्दः । उपास्यतया सन्निहितस्य परब्रह्मणः स्थानतया
नवद्वारादिमत्त्वादिना च पुरशब्दिते अस्मिन् शरीरे पुण्डरीकाकारम् अल्पं हृदयाख्यं
परस्य ब्रह्मण: वेश्म इत्यर्थः । दहरोऽस्मिन् अन्तराकाश इत्यादि । अस्मिन् वेश्मनि
अन्तः दहरः - सूक्ष्मः आकाशः । अत्र यः इति पुल्लिङ्गयच्छब्दोऽध्याहर्तव्यः । अस्मिन्
यो दहराकाशः इत्यर्थः । तस्मिन् यदन्तः इत्यत्र अन्तश्शब्दोऽन्तर्वर्तिपरः । च" />
<meta property="og:type" content="article" />
<meta property="og:url" content="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/" /><meta property="article:section" content="tANDyam" />



<meta itemprop="name" content="छान्दोग्योपनिषत् अष्टमः प्रपाठकः-खण्डः 1-7">
<meta itemprop="description" content="छान्दोग्योपनिषत्
(सामवेदीयोपनिषत् )
अष्टमः प्रपाठकः
[दहरविद्या]
अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः
तस्मिन् यदन्तस्तदन्वेष्टव्यं तद्वाव विजिज्ञासितव्यमिति ॥ १ ॥
प्र. -दहरविद्या प्रस्तूयते अथ यदिदमस्मिन् इति । &lsquo;विद्यान्तरारम्भ
प्रदर्शनार्थोऽयम् अथशब्दः । उपास्यतया सन्निहितस्य परब्रह्मणः स्थानतया
नवद्वारादिमत्त्वादिना च पुरशब्दिते अस्मिन् शरीरे पुण्डरीकाकारम् अल्पं हृदयाख्यं
परस्य ब्रह्मण: वेश्म इत्यर्थः । दहरोऽस्मिन् अन्तराकाश इत्यादि । अस्मिन् वेश्मनि
अन्तः दहरः - सूक्ष्मः आकाशः । अत्र यः इति पुल्लिङ्गयच्छब्दोऽध्याहर्तव्यः । अस्मिन्
यो दहराकाशः इत्यर्थः । तस्मिन् यदन्तः इत्यत्र अन्तश्शब्दोऽन्तर्वर्तिपरः । च">

<meta itemprop="wordCount" content="5386">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="छान्दोग्योपनिषत् अष्टमः प्रपाठकः-खण्डः 1-7"/>
<meta name="twitter:description" content="छान्दोग्योपनिषत्
(सामवेदीयोपनिषत् )
अष्टमः प्रपाठकः
[दहरविद्या]
अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः
तस्मिन् यदन्तस्तदन्वेष्टव्यं तद्वाव विजिज्ञासितव्यमिति ॥ १ ॥
प्र. -दहरविद्या प्रस्तूयते अथ यदिदमस्मिन् इति । &lsquo;विद्यान्तरारम्भ
प्रदर्शनार्थोऽयम् अथशब्दः । उपास्यतया सन्निहितस्य परब्रह्मणः स्थानतया
नवद्वारादिमत्त्वादिना च पुरशब्दिते अस्मिन् शरीरे पुण्डरीकाकारम् अल्पं हृदयाख्यं
परस्य ब्रह्मण: वेश्म इत्यर्थः । दहरोऽस्मिन् अन्तराकाश इत्यादि । अस्मिन् वेश्मनि
अन्तः दहरः - सूक्ष्मः आकाशः । अत्र यः इति पुल्लिङ्गयच्छब्दोऽध्याहर्तव्यः । अस्मिन्
यो दहराकाशः इत्यर्थः । तस्मिन् यदन्तः इत्यत्र अन्तश्शब्दोऽन्तर्वर्तिपरः । च"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_sAma\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022jaiminiyam\u0022],\u0022mainsections\u0022:[\u0022jaiminiyam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022वेदः\u0022,\u0022url\u0022:\u0022..\/vedAH\/\u0022},{\u0022title\u0022:\u0022ऋग्वेदः\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022यजुर्वेदः\u0022,\u0022url\u0022:\u0022..\/vedAH_yajuH\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_sAma\/tANDyam\/ChAndogyopaniShat\/rangarAmAnujaH\/15_aS\/".replace(basePath, "/");
  pageVars.pageParams = {};
  pageVars.pageSource = "tANDyam\/ChAndogyopaniShat\/rangarAmAnujaH\/15_aS.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_sAma/webpack_dist/uiLib-bundle.js"></script>




    <link rel="stylesheet" href="/vedAH_sAma/css/fonts.css">
<link rel="stylesheet" href="/vedAH_sAma/css/@fortawesome/fontawesome-free/css/solid.min.css">

<link rel="stylesheet" href="/vedAH_sAma/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/" />
<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">साम-वेदे विश्वासटिप्पन्यः <br/> छान्दोग्योपनिषत् अष्टमः प्रपाठकः-खण्डः 1-7</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="छान्दोग्योपनिषत् अष्टमः प्रपाठकः-खण्डः 1-7">छान्दोग्योपनिषत् अष्टमः प्रपाठकः-खण्डः 1-7</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH/edit/content/tANDyam/ChAndogyopaniShat/rangarAmAnujaH/15_aS.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>छान्दोग्योपनिषत्</strong></p>
<p><strong>(सामवेदीयोपनिषत् )</strong></p>
<p><strong>अष्टमः</strong> <strong>प्रपाठकः</strong></p>
<hr>
<p><strong>[दहरविद्या]</strong></p>
<hr>
<p><strong>अथ</strong> <strong>यदिदमस्मिन्</strong> <strong>ब्रह्मपुरे</strong> <strong>दहरं</strong> <strong>पुण्डरीकं</strong> <strong>वेश्म</strong> <strong>दहरोऽस्मिन्नन्तराकाशः</strong></p>
<p><strong>तस्मिन्</strong> <strong>यदन्तस्तदन्वेष्टव्यं</strong> <strong>तद्वाव</strong> <strong>विजिज्ञासितव्यमिति</strong> <strong>॥</strong> <strong>१</strong> <strong>॥</strong></p>
<p><strong>प्र.</strong> -दहरविद्या प्रस्तूयते <strong>अथ</strong> <strong>यदिदमस्मिन्</strong> इति । &lsquo;विद्यान्तरारम्भ</p>
<p>प्रदर्शनार्थोऽयम् अथशब्दः । उपास्यतया सन्निहितस्य परब्रह्मणः स्थानतया</p>
<p>नवद्वारादिमत्त्वादिना च <strong>पुर</strong>शब्दिते अस्मिन् शरीरे पुण्डरीकाकारम् अल्पं हृदयाख्यं</p>
<p>परस्य ब्रह्मण: वेश्म इत्यर्थः । <strong>दहरोऽस्मिन्</strong> <strong>अन्तराकाश</strong> इत्यादि । <strong>अस्मिन्</strong> वेश्मनि</p>
<p><strong>अन्तः</strong> <strong>दहरः</strong> - सूक्ष्मः आकाशः । अत्र यः इति पुल्लिङ्गयच्छब्दोऽध्याहर्तव्यः । अस्मिन्</p>
<p>यो दहराकाशः इत्यर्थः । <strong>तस्मिन्</strong> <strong>यदन्तः</strong> इत्यत्र अन्तश्शब्दोऽन्तर्वर्तिपरः । च</p>
<p>शब्दश्च अध्याहर्तव्यः । ततश्च अयमर्थः - <strong>अस्मिन्</strong> दहरपुण्डरीके यो दहराकाश:</p>
<p>तदन्तर्वर्ति च यत्तदुभयं श्रवण-मननाभ्याम् अवगन्तव्यं ध्यातव्यं चेति । <strong>तदन्वेष्टव्यम्</strong></p>
<p>इत्यत्र तदिति नपुंसकलिङ्गनिर्देशः लिङ्गसामान्यविवक्षया द्रष्टव्यः । यद्वा दहरोऽस्मिन्</p>
<p>अन्तराकाशः इति न पुंलिङ्ग यच्छब्दोऽध्याहर्तव्यः । अस्मिन् दहराकाशः तदन्तर्वर्ति</p>
<p>च यदिति यच्छब्देनैव &lsquo;नपुंसकमनपुंसकेनैकव<strong>च्चा</strong>स्यान्यतरस्याम्&rsquo; (पा.सू.१-२-६९)</p>
<p>इति कृतनपुंसकैकशेषैकवद्भावेन एकेनैव नपुंसकलिङ्गेन द्वयोरपि परामर्शसम्भवात् ।</p>
<p>तदन्वेष्टव्यमिति वाक्ये तच्छब्देऽपि नपुंसकैकशेषसंभवात् एकेनैव तच्छब्देन द्वयोरी</p>
<p>परामर्शः । ततश्च अनेन वाक्येन दहराकाशः तदन्तर्वर्ति च अन्वेष्टव्यम् इत्युक्तं मवति।</p>
<p>उक्तञ्च भगवता भाष्यकृता - &lsquo;यदिदमस्मिन् ब्रह्मपुरे दहरं पुण्डरीकं वेश्म&rsquo; इत्यनूद्य</p>
<p>तस्मिन् दहरपुण्डरीकवेश्मनि यो दहराकाशः, य<strong>च्च</strong> तदन्तर्वर्ति, तदुभयम् अन्वेष्टव्यमिति</p>
<p>विधीयते&rsquo; इति । अत्र च आकाशशब्दः आसमन्तात् काशते प्रकाशते इति व्युत्पत्त्या</p>
<p>परमात्मपरः । तत्र च हेतु: उत्तरत्र वक्ष्यते । न च तदन्तर्वर्तिनः एवान्वेष्टव्यत्वे प्रतीयमाने</p>
<p>दहराकाशशब्दितस्यापि अन्वेष्टव्यतासिद्ध्यर्थम् एतावान् क्लेशः किमर्थम् आश्रीयते ।</p>
<p>किञ्च, &lsquo;विश्वजित् सर्वपृष्ठोऽतिरात्रो भवति&rsquo; इत्यत्र पृष्ठगतसर्वताविध्याक्षिप्तपृष्ठविधिवत्</p>
<p>दहराकाशान्तर्वर्तित्वेन गुणजातोपासनस्य दहराकाशोपासनमन्तरेण असम्भवेन आक्षेपादेव</p>
<p>दहराकाशोपासनस्यापि सिद्धतया यत्तच्छब्दयोः नपुंसकैकशेषैकवद्भावचशब्दाध्याहारक्लेशानुभवो</p>
<p>व्यर्थः इति वाच्यम् । &lsquo;अथ य इहाऽऽत्मानमनुविद्य व्रजन्त्येताँश्च सत्यान् कामान्&rsquo;</p>
<p>(छां.उ.८-१-६) इत्यौपसंहारिकोभयोपासनवचनानुसारेण अस्य क्लेशस्य अनुभोक्तव्यत्वात् ।</p>
<p>न च तदेव वाक्यं दहराकाशतदन्तर्वर्तिलक्षणोभयोपासनविधिपरम् अस्त्विति वाच्यम् ।</p>
<p>प्रक्रमस्थं विस्पष्टतव्यप्रत्यययुक्तं वाक्यं विहाय औपसंहारिकस्य विस्पष्टविधिप्रत्ययशून्यस्य</p>
<p>यच्छब्दयुक्तस्य विधित्वकल्पनानौचित्यात् । तस्य विधित्वकल्पनायामपि अनुवादरूपस्यापि</p>
<p>अस्य वाक्यस्य तदनुसारेण अर्थद्वयोपासनपरत्वस्य आश्रयणीयतया नपुंसकैकशेषादिक्लेशस्य</p>
<p>आश्रयणीयत्वादिति । इति शब्दो वाक्यसमाप्तौ । अथवा, इतीत्यस्य अनन्तरम् आचार्यो</p>
<p>ब्रूयात् इत्यध्याहारः ॥</p>
<hr>
<p><strong>तञ्चेत्</strong> <strong>ब्रूयुः</strong> <strong>-</strong> <strong>यदिदमस्मिन्</strong> <strong>ब्रह्मपुरे</strong> <strong>दहरं</strong> <strong>पुण्डरीकं</strong> <strong>वेश्म</strong> <strong>दहरोऽस्मिन्नन्तराकाशः</strong></p>
<p><strong>किं</strong> <strong>तदत्र</strong> <strong>विद्यते</strong> <strong>यदन्वेष्टव्यं</strong> <strong>यद्वाव</strong> <strong>विजिज्ञासितव्यमिति</strong> <strong>॥</strong> <strong>२</strong> <strong>॥</strong></p>
<hr>
<p><strong>स</strong> <strong>ब्रूयात्</strong> <strong>-</strong> <strong>यावान्</strong> <strong>वा</strong> <strong>अयमाकाश:</strong> <strong>तावानेषोऽन्तर्हृदय</strong> <strong>आकाशः</strong> <strong>।</strong> <strong>उभे</strong></p>
<p><strong>अस्मिन्</strong> <strong>द्यावापृथिवी</strong> <strong>अन्तरेव</strong> <strong>समाहिते</strong> <strong>उभावग्निश्च</strong> <strong>वायुश्च</strong> <strong>सूर्याचन्द्रमसावुभौ</strong></p>
<p><strong>विद्युन्नक्षत्राणि</strong> <strong>।</strong> <strong>याच्चास्येहास्ति</strong> <strong>यच्च</strong> <strong>नास्ति,</strong> <strong>सर्वं</strong> <strong>तदस्मिन्</strong> <strong>समाहितमिति</strong> <strong>॥</strong> <strong>३</strong> <strong>॥</strong></p>
<p><strong>प्र.</strong>- <strong>तञ्चेत्</strong> <strong>ब्रूयुः</strong>इत्यादि । एवम् उक्तवन्तम् आचार्यं स्वल्पहृदयमध्यवर्तितया</p>
<p>अतिस्वल्पे आकाशे किं वा वर्तितुम् अर्हति ? यदन्वेष्टव्यं स्यादिति दहराकाशराब्दितस्य</p>
<p>ब्रह्मत्वं, तदन्तर्वर्तितया निर्दिष्टस्य तद्गुणजातत्वं च अजानानाः अन्तेवासिनः यदि ब्रूयु:</p>
<p>इत्यर्थः । <strong>किं</strong> <strong>तदत्र</strong> <strong>विद्यते</strong> इति वाक्यं सर्वान्तरस्य परमात्मनः अन्तर्वर्त्यन्तरासम्भव-</p>
<p>लक्षणानुपपत्तिगर्भान्तर्वर्ति-विशेषप्रश्नपरम् इति व्यासार्याणाम् अभिप्रायः इति यद्यपि</p>
<p>प्रतीयते, तथाऽपि &lsquo;यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाश:</p>
<p>इत्येतावन्मात्रं श्रुतवतां शिष्याणां परमात्मत्वविरोधिनि आकाशशब्दे जागरुके,</p>
<p>दहरत्वान्वेष्टव्यान्तराधारत्वादिविरोधिलिङ्गे च जाग्रति, ब्रह्मलिङ्गेषु च अनुपन्यस्तेषु,</p>
<p>परमात्मत्वनिश्चयस्य वा तदुपजीव्याक्षेपप्रवृत्तेः वा असम्भवात्, सर्वान्तरस्य परमात्मनः</p>
<p>अन्तर्वर्यन्तरासम्भवलक्षणानुपपत्तेरेव शिष्याणां हृदि विपरिवर्तमानत्वेन प्रश्नयाक्ये,</p>
<p>&lsquo;दहरं पुण्डरीकं वेश्म दहरोऽस्मिन्नन्तराकाशः&rsquo; इति दहरपुण्डरीकान्तर्वर्तित्वेन आकाशस्य</p>
<p>दहरत्वोपन्यासस्य वा प्रतिवचने, &lsquo;यावान् वा अयमाकाशः&rsquo; (छां.उ.८-१-३) इति</p>
<p>वैपुल्योपन्यासस्य वा असङ्गतत्वापातात्, व्यासार्याणामपि उक्तः एवार्थः अभिप्रेतः ।</p>
<p>केचित्तु शरीरस्य ब्रह्मपुरत्वेन उपक्रमादेव तदन्तर्र्वर्त्याकाशशब्दनिर्दिष्टं ब्रह्मेति</p>
<p>अवगत्यैव तदन्तर्वर्तिवस्त्वन्तरासम्भवलक्षणानुपपत्तिम् अभिप्रयन्तः एव अन्तर्वर्तिविशेषं पप्रच्छु:</p>
<p>इत्यपि सम्भवात् न अनुपपत्तिः इति वदन्ति ॥ २ ॥</p>
<p><strong>स</strong> <strong>ब्रूयाद्यावान्</strong> <strong>वा</strong> इत्यादि । एवमुक्तः सः आचार्यः प्रतिब्रूयात् । किमिति ?</p>
<p>हृदयपुण्डरीकमध्यवर्ती आकाशशब्दनिर्दिष्टः भूताकाशवत् विपुलः । द्यावापृथिव्यादिशब्दलक्षितं</p>
<p>भोग्य-भोगस्थान-भोगोपकरणम्, अग्निसूर्यादिशब्दलक्षितः भोक्तवर्गश्च तदाश्रितः इत्यर्थः ।</p>
<p><strong>याच्चास्येहास्ति</strong> इति । अस्य उपासकस्य इह लोके यत् भोग्यजातमस्ति, यच्च - मनोरथमात्रगोचरम्</p>
<p>इह नास्ति, सर्वं तत् भोग्यजातम् अस्मिन् दहराकाशे समाहितम् इत्यर्थः । दहराकाशः</p>
<p>निरतिशयभोग्यः इति यावत् ।</p>
<p>उक्तञ्च भगवता भाष्यकृता - &lsquo;यावान्वा अयमाकाशः तावानेषोऽन्तर्हृदय आकाशः&rsquo;</p>
<p>इति दहराकाशस्य अतीव महत्ताम् अभिधाय &lsquo;उभे अस्मिन् द्यावापृथिवी अन्तरेव</p>
<p>समाहिते उभावग्निश्च वायुश्च सूर्याचन्द्रमसावुभौ विद्युन्नक्षत्राणि&rsquo; इति प्रकृतमेव दहराकाशम्</p>
<p>अस्मिन्निति निर्दिश्य &lsquo;तस्य जगदाधारत्वम् अभिधाय, &lsquo;यच्चास्येहास्ति यच्च नास्ति</p>
<p>सर्वं तदस्मिन् समाहितम्&rsquo; इति पुनरपि अस्मिन्निति तदेव दहराकाशं परामृश्य तस्मिन्नस्य</p>
<p>&lsquo;उपासक स्येह लोके यत् भोग्यजातमस्ति, यच्च मनोरथमात्रगोचरमिह नास्ति, सर्वं तत्</p>
<p>भोग्यजातमस्मिन् दहराकाशे समाहितमिति निरतिशयभोग्यत्वं दहराकाशस्य अभिधाय&rsquo;</p>
<p>इति ।</p>
<p>न च, याच्चास्येहास्ति यच्च नास्ति सर्वं तदस्मिन् समाहितम्&rsquo; इत्यनेन उपासक-</p>
<p>भोग्यवस्त्वाधारत्वमात्रम् उपास्यस्य प्रतीयते, न तु दहराकाशस्य निरतिशयभोग्यत्वम् ।</p>
<p>ततश्च याच्चास्येहास्ति इति वाक्येन दहराकाशस्य निरतिशयभोग्यत्वम् अभिधाय इति</p>
<p>भाष्यं कथम् उपपद्यतामिति वाच्यम् । उपासकस्य ब्रह्मप्राप्त्यैकफलकस्य स्वर्गपश्वादीनां</p>
<p>भोग्यत्वाभावात्, याच्चास्येहास्ति यच्च नास्ति सर्वं तदस्मिन् समाहितम्&rsquo; इत्यनेन दहराकाशस्य</p>
<p>निरतिशयभोग्यत्वमेव प्रतिपादितम् इति भाष्याभिप्रायः इति व्यासार्यै: उक्तत्वात् न अस्याः</p>
<p>शङ्कायाः अवकाशः इति द्रष्टव्यम् ।</p>
<p>केचित्तु &lsquo;स यदि पितृलोककामो भवति&rsquo; (छां.उ.८-२-१) इत्यादिना प्राचीनानेकजन्म</p>
<p>सम्बन्धिपित्रादिवर्गदिदृक्षाया: सङ्कल्पमात्रेण तत्स्रष्टुत्वस्य च प्रतिपादयिष्यमाणत्वात्</p>
<p>सूत्रकृताऽपि &lsquo;सङ्कल्पादेव तच्छृतेः&rsquo; (ब्र.सू-४-४-८) इति सूत्रेण तद्वाक्यस्य</p>
<p>विवक्षितार्थत्वाविष्करणात, &lsquo;यो यो ह्यस्येत: प्रौति न तमिह दर्शनाय लभते&rsquo; अथ ये चाऽस्येह</p>
<p>जीवा: ये च प्रेता: यच्चान्यदिच्छन्न लभते, सर्वं तदत्र गत्वा विन्दते&rsquo; (छा.उ.८-३-१-२) इति</p>
<p>नष्टानां पित्रादीनां मुक्तकामनाविषयत्वप्रतिपादनात् , &lsquo;प्रत्यक्षोपदेशान्नेति चेन्नाधिकारिक</p>
<p>मण्डलस्थोक्तेः&rsquo; (ब्र.सू. ४-४-१८) इति सूत्रोक्तन्यायेन ब्रह्मविभूतितया नष्टपित्राद्यनुभयस्य</p>
<p>कामनाविषयत्वसम्भवाच्च । अन्यथा &lsquo;अस्मिन् कामाः समाहिताः, (छां..८-१-५) एतांश्च</p>
<p>सत्यान् कामान्&rsquo; (छां.उ.८-१-६) इत्यादावपि कामशब्दस्य निरतिशयभोग्यार्थकत्वं का</p>
<p>वारयेत् ? ततश्च &lsquo;जक्षत्क्रीडन्&rsquo; (छां.उ.८-१२-३) इत्यत्रापि भोग्यत्वार्थकत्वं स्यादिति परो</p>
<p>विजयेत । अतः अस्य वाक्यस्य यथाश्रुतार्थत्वेऽपि न दोषः । भाष्यमपि भोग्याधारत्व-</p>
<p>फलितभोग्यत्वपरमेव अस्तु इति वदन्ति ।</p>
<p>अत्र &lsquo;भूताकाशसदृश वैपुल्यप्रतिपादनेन, द्यावापृथिव्यादिजगदाश्रयत्वप्रतिपादनेन,</p>
<p>उपासकं प्रति निरतिशयभोग्यत्वप्रतिपादनेन च, दहराकाशस्य प्रसिद्धाकाश-</p>
<p>वेलक्षण्यप्रतिपादनात्, स्वल्पे दहराकाशे किमपि मातुं न शक्नोति इति आक्षेपबीजं</p>
<p>परिहृतं भवति ॥ ३ ॥</p>
<hr>
<p><strong>तञ्चेत्</strong> <strong>ब्रूयुः</strong> <strong>-</strong> <strong>अस्मिँश्चेदिदं</strong> <strong>ब्रह्मपुरे</strong> <strong>सर्वं</strong> <strong>समाहितँ</strong> <strong>सर्वाणि</strong> <strong>च</strong> <strong>भूतानि</strong> <strong>सर्वे</strong></p>
<p><strong>च</strong> <strong>कामाः,</strong> <strong>यदैनज्जरामाप्नोति</strong> <strong>प्रध्वँसते</strong> <strong>वा</strong> <strong>किं</strong> <strong>ततोऽतिशिष्यत</strong> <strong>इति</strong> <strong>॥</strong> <strong>४</strong> <strong>॥</strong></p>
<p><strong>प्र.</strong>- <strong>तञ्चेत्</strong> <strong>ब्रूयुः</strong> इत्यादि । अल्पत्वरूपम् आक्षेपबीजं परिहृत्य &lsquo;किं तदत्र</p>
<p>विद्यते&rsquo; (छां.उ.८-२-२) इति प्रश्नं प्रति विवक्षत्येव आचार्ये उक्तेऽर्थे अनुपपतिं पश्यत:</p>
<p>शिष्याः यद्याचार्ये ब्रूयुः । किमिति ? ब्रह्मपुरशब्दितं शरीरं द्यावापृथिव्यादिशब्दनिर्दिष्टभोग्य-</p>
<p>भोगोपकरण-भोगस्थानम् अग्निवाय्वादिशब्दनिर्दिष्टः भोक्तृवर्गश्च, यदि आश्रयेयुः तदा</p>
<p>शरीरस्य जरानाशादौ सति द्यावापृथिव्यादिकं किमपि न अवशिष्येत । तदपि नश्येत्</p>
<p>इत्यर्थः । सर्वे च कामाः इत्यस्य, याच्चास्येहास्ति इति वाक्यनिर्दिष्टनिरतिशयभोग्यत्वानुवादित्वात्</p>
<p>&lsquo;सर्वे च कामाः&rsquo; इत्यस्य निरतिशयभोग्यत्वम् अर्थः इति व्यासार्यै: उक्तम् ।</p>
<p>ननु दहराकाशाश्रितं द्यावापृथिव्यादिकम् इति वदन्तं प्रति अस्याः शङ्काया:</p>
<p>कथम् उत्थानम् । दहराकाशाश्रितत्वस्यैव उक्तत्वात् । ब्रह्मपुरशब्दितशरीराश्रितत्वस्य</p>
<p>इह अनुक्ततया तज्जरानाशानुविधायिजरानाशत्वस्य दहराकाशाश्रिते द्यावापृथिव्यादौ कथं</p>
<p>प्रसक्तिरिति चेत्, उच्यते । यथा घटाद्यन्तराकाशे निहितस्य दध्यादेः वस्तुतः घटादिरेव</p>
<p>धारकः, आकाशः परमवकाशात्मना उपकरोति । एवं देहान्तर्वर्तिनि दहराकाशे विद्यमानस्य</p>
<p>द्यावापृथिव्यादेः देहः एव धारकः । दहराकाशस्तु केवलम् अवकाशात्मना उपकरोति</p>
<p>अस्तु वा दहराकाशस्य घटाद्याकाशवैलक्षण्येन स्वतो धारकत्वम्, तथाऽपि तस्य</p>
<p>देहजराप्रध्वंसानुपदभाविजराप्रध्वंसत्वात् यावद्देहस्य भारधारणानुकूलं बलं तावत्पर्यन्तमेव</p>
<p>दहराकाशस्य तद्धारकत्वम् इति फलतो देहः एव तस्य सर्वस्य धारकः पर्यवस्यति इति</p>
<p>आक्षिपतां शिष्याणाम् अभिप्रायः ॥</p>
<hr>
<p><strong>[दहराकाशस्य</strong> <strong>परब्रह्मणः</strong> <strong>अपहतपाप्मत्वादिगुणवर्णनम्</strong> <strong>]</strong></p>
<hr>
<p><strong>स</strong> <strong>ब्रूयात्</strong> <strong>-</strong> <strong>नास्य</strong> <strong>जरयैतज्जीर्यति,</strong> <strong>न</strong> <strong>वधेनास्य</strong> <strong>हन्यते</strong> <strong>।</strong> <strong>एतत्</strong> <strong>सत्यं</strong></p>
<p><strong>ब्रह्मपुरम्</strong> <strong>।</strong></p>
<p><strong>अस्मिन्</strong> <strong>कामा:</strong> <strong>समाहिताः</strong> <strong>।</strong> <strong>एष</strong> <strong>आत्माऽपहतपाप्मा</strong> <strong>विजरो</strong> <strong>विमृत्युर्विशोको</strong></p>
<p><strong>विजिघत्सोऽपिपासः</strong> <strong>सत्यकामः</strong> <strong>सत्यसङ्कल्पः</strong> <strong>।</strong></p>
<p><strong>यथा</strong> <strong>ह्येवेह</strong> <strong>प्रजा</strong> <strong>अन्वाविशन्ति</strong> <strong>यथानुशासनं</strong> <strong>यं</strong> <strong>यमन्तमभिकामा</strong> <strong>भवन्ति</strong></p>
<p><strong>यं</strong> <strong>जनपदं</strong> <strong>यं</strong> <strong>क्षेत्रभागं</strong> <strong>तं</strong> <strong>तमेवोपजीवन्ति</strong> <strong>॥</strong> <strong>५</strong> <strong>॥</strong></p>
<p><strong>प्र. -</strong> <strong>स</strong> <strong>ब्रूयात्</strong> । आचार्यः तत्प्रतिवक्ति - <strong>नास्य</strong> <strong>जरयैतज्जीर्यति</strong> इत्यादि ।</p>
<p>भोग्य-भोगस्थान-भोगोपकरण-भोक्तृवर्गादिशालितया पुरमिव वर्तमानम् एतद्दहराकाशाख्यं</p>
<p>ब्रह्म, न तु &lsquo;घटादि वत् केवलमवकाशात्मना उपकारकम् । यथा पुरं भोग्य-भोगोपकरण-</p>
<p>भोगस्थानादीनां स्वत एव आधारभूतं, न तु दध्यादीनां घटाकाशादिवत् आकाशात्मनः</p>
<p>उपकारकं तथा इत्यर्थः । ननु स्वतो धारकत्वेऽपि तद्देहान्तर्वर्तितया तदन्तर्गतहदयवत्</p>
<p>तत् जरानाशानुविधायिजरानाशत्वं स्यादिति शङ्काबीजं परिहरति - <strong>एतत्सत्यमिति</strong> ।</p>
<p>सत्यं - निर्विकारम् इत्यर्थः । अत एव न देहजरामरणानुविधायिजरामरणकमित्यर्थः ।</p>
<p>यद्वा, ‘अथ यत्सत् तदमृतम्&rsquo; (छां.उ.८-३-५) इति अस्मिन् प्रकरणे वक्ष्यमाणसत्यशब्दनिर्वचनरीत्या</p>
<p>चेतनाचेतननियामकत्वं वा सत्यत्वम् । यथाकथञ्चित् घटाकाशादिविलक्षणाधारः इत्यर्थः ।</p>
<p>केचित्तु, &lsquo;अस्मिंश्चेदिदं ब्रह्मपुरे&rsquo; इति प्रश्नवाक्ये ब्रह्मपुरशब्देन ब्रह्मरूपपुरत्वात्-</p>
<p>दहराकाशः एवोच्यते । &lsquo;यदैतज्जरावाप्नोति&rsquo; इत्येव पाठः । तत्र च पाठे एतस्य शरीरस्य</p>
<p>जरा एतज्जरा । यदा दहराकाशं प्राप्नोति, तद्ध्वंसेन ध्वंसते वा, तदा द्यावा-पृथिव्यादिकं</p>
<p>नावशिष्येत इत्येवार्थः । न तु ब्रह्मपुरशब्देन शरीरपरामर्शम् अभ्युपेत्य तदनुगुणैतादृशाभि-</p>
<p>प्रायकल्पनपरिक्लेशः अनुसर्तव्यः इति वदन्ति ।</p>
<p>एवं मध्ये प्रसक्तमाक्षेपं परिहृत्य, &lsquo;किं तदत्र विद्यते&rsquo; ? इति अन्तर्वर्तिविशेषजिज्ञासां</p>
<p>शमयति - <strong>अस्मिन्कामास्समाहिताः</strong> । काम्यन्ते इति कामाः कल्याणगुणाः । कः</p>
<p>दहराकाशः ? स च कैः कामैः विशिष्टः ? इत्याकांक्षायामाह - <strong>एष</strong> <strong>आत्मा</strong> इत्यादि ।</p>
<p>उक्तञ्च भगवता भाष्यकृता &lsquo;दहराकाशस्य काम्यभूतकल्याणगुणविशिष्टत्वञ्च ‘एष</p>
<p>आत्माऽपहतपाप्मा&rsquo; इत्यादिना सत्यसङ्कल्प इत्यन्तेन स्फुटीकृत्य&rsquo; इति । पाप-जरा-मरण-</p>
<p>शोक-बुभुक्षा-पिपासावर्जितः सत्यकामस्सत्यसङ्कल्पश्च इत्यर्थः ।</p>
<p>परमात्मप्रकरणेषु पापशब्दः सुकृतसाधारणः । &lsquo;न सुकृतं न दुष्कृतं सर्वे पाप्मानोऽतो</p>
<p>निवर्तन्ते&rsquo; (छां.उ. ८-४-१) इति सुकृतेऽपि पापशब्दप्रयोगात्, ‘एते वै निरयास्तात</p>
<p>स्थानस्य परमात्मनः&rsquo; इति स्वर्गादीनामपि मुमुक्ष्वनिष्टत्वेन स्वर्गादिसाधनकर्मणः मुमुक्षून्</p>
<p>प्रति अनिष्टसाधनत्वेन अलौकिकत्वे सति अनिष्टसाधनत्वलक्षणपापशब्दप्रवृत्ति-</p>
<p>निमित्तक्रो<strong>डी</strong>कृतत्वेन <strong>पापशब्द</strong>वाच्यत्वावश्यंभावात् । अपहतपाप्मत्वञ्च अनध्यस्तपाप्मत्वम् ।</p>
<p>&lsquo;नैनं सेतुमहोरात्रे तरतो न जरा न मृत्युः न शोको न सुकृतं न दुष्कृतम्&rsquo; (छां.उ.८-४-१) इति</p>
<p>सुकृतदुष्कृतप्रात्यभावश्रवणात् । तरतेः प्राप्तिवचनत्वात् । तस्मात् अपहतपाप्मत्वं</p>
<p>अश्लिष्टपाप्मत्वम् इत्यर्थः । अकृतकर्माश्लेषस्य सर्वसाधारणत्वात् कृतेऽपि कर्मणि</p>
<p>तत्फलाश्लेषः उच्यते । अतः ईश्वरेण कृतानि पुण्य-पापसजातीयानि कर्माणि न</p>
<p>शुभाशुभफलजननशक्तानि इत्यर्थः । कृतेऽपि पापे तत्फलजननशक्तिप्रतिभटत्वलक्षणः</p>
<p>कश्चिदीश्वरस्य स्वभावविशेष: अपहतपाप्मत्वम् । परिशुद्धात्मविषयस्य अपहतापाप्मत्वस्यापि</p>
<p>अयमेवार्थः । स तु तस्य तिरोधानार्हः प्रतिबन्धनिवृत्तौ आविर्भवति । ईश्वरस्य तु तिरोधानानर्हो</p>
<p>नित्याविर्भूतः इति विशेषः इति व्यासार्यै:, &lsquo;अन्तस्तद्धर्मोपदेशात्&rsquo; (ब्र.सू.१-१-२१) इत्यत्र</p>
<p>वर्णितः ।</p>
<p>अत्र सत्यकामशब्दो न कामनायाः सत्यत्वपरः, अमोघाशत्वस्य सत्यसङ्कल्पशब्देनेव</p>
<p>सिद्धत्वात् । नापि काम्यते इति व्युत्पत्त्या गुणमात्रपरः । कतिपयगुणान्तराणां पृथगुक्तेः । अत:</p>
<p>भोग्य-भोगोपकरण-भोगस्थानरूपाः नित्याः कामाः अस्य सन्ति इत्युच्यते । तदक्षरे</p>
<p>परमे व्योमन्&rsquo; इत्युक्तनित्यविभूतिविशिष्टत्वं सत्यकामशब्दार्थः इति व्यासार्यै: उक्तम् ।</p>
<p>वेदार्थसङ्ग्रहे भाष्यकृताऽप्युक्तं <strong>सत्यसङ्कल्पः</strong> अप्रतिहतसङ्कल्पः इति । <strong>यथा</strong> <strong>ह्येवेह</strong></p>
<p><strong>प्रजा</strong> इत्यादि । <strong>इह</strong> - अस्मिन् लोके <strong>प्रजाः</strong> <strong>यथानुशासनं</strong> - राजशासनानुल्लङ्घनेन राजानम्</p>
<p><strong>अन्वाविशन्ति</strong> - अनुसरन्ति इत्यर्थः । अनुसृत्य किंं कुर्वन्ति इत्यत्राह - <strong>यं</strong> <strong>यमन्तमभिकामा</strong></p>
<p><strong>भवन्ति</strong> । कर्मणः फलापवर्गत्वात् फलमेव कर्मणोऽन्तः । <strong>यं</strong> <strong>यमन्तम्</strong> - यद्यत्फलमभिकामः</p>
<p>अभ्यर्थिनो भवन्ति जनपदक्षेत्रादिकं वा कामयन्ते तत्तत्फलं यथाशासनमेव उपजीवन्ति ।</p>
<p>राजशासनानुरोधेनैव इहलोके यथा उपजीवन्ति, तथा परलोकेऽपि परतन्त्राः एव भवन्ति</p>
<p>इति भावः । यद्वा यं यमन्तमभिकामाः भवन्ति तं तमिह लोके <strong>यथा</strong> <strong>प्रजा</strong></p>
<p><strong>अन्वाविशन्ति</strong> - राजानम् अनुसृत्य लभन्ते तथा परलोकेऽपि उपजीवन्ति इत्यर्थः ।</p>
<p>अयमेवार्थो व्यासार्यै: वर्णितः ॥</p>
<hr>
<p><strong>[स्वर्गलोकफलस्य</strong> <strong>अनित्यत्वकथनम्</strong> <strong>]</strong></p>
<hr>
<p><strong>तद्यथेह</strong> <strong>कर्मचितो</strong> <strong>लोकः</strong> <strong>क्षीयते,</strong> <strong>एवमेवामुत्र</strong> <strong>पुण्यचितो</strong> <strong>लोकः</strong> <strong>क्षीयते</strong> <strong>।</strong></p>
<p><strong>तद्य</strong> <strong>इहात्मानमननुविद्य</strong> <strong>व्रजन्त्येताँश्च</strong> <strong>सत्यान्</strong> <strong>कामान्</strong> <strong>,</strong> <strong>तेषां</strong> <strong>सर्वेषु</strong> <strong>लोकेष्वकामचारो</strong></p>
<p><strong>भवति</strong> <strong>।</strong></p>
<p><strong>अथ</strong> <strong>य</strong> <strong>इहात्मानमनुविद्य</strong> <strong>व्रजन्त्येताँश्च</strong> <strong>सत्यान्</strong> <strong>कामान्</strong> <strong>,</strong> <strong>तेषाँ</strong> <strong>सर्वेषु</strong> <strong>लोकेषु</strong></p>
<p><strong>कामचारो</strong> <strong>भवति</strong> <strong>॥</strong> <strong>६</strong> <strong>॥</strong></p>
<p><strong>प्र.</strong> -एवं कर्मसाध्ये परलोके पारतन्त्र्यमुक्त्वा क्षयिष्णुत्वमपि आह - <strong>तद्यथेह</strong></p>
<p><strong>कर्मचितो</strong> इत्यादि । राजसेवादिकर्मणा <strong>चितः</strong> आर्जितः लोकः यथा क्षीयते एवमेव</p>
<p>अमुत्र परलोकेऽपि <strong>पुण्यचितः</strong> - पुण्यसंपादितः लोकः क्षीयते इत्यर्थः । <strong>तद्य</strong> <strong>इहात्मानम्</strong></p>
<p>इत्यादि । यस्मात् सुकृतसाध्येषु परलोकेषु पारतन्त्र्यक्षयिष्णुत्वादिकं तस्मात् ये उक्तमात्मानम्</p>
<p>एतम् अपहतपाप्मत्वादीन् एतांश्च सत्यान् नित्यान् काम्यमानान् कल्याणगुणांश्च अनुपास्य</p>
<p>परलोकं व्रजन्ति तेषां सर्वलोककामचारो न भवति, पारतन्त्र्यमिति यावत् ।</p>
<p><strong>अथ</strong> <strong>य</strong> <strong>इहात्मानम्</strong> इत्यादि । ये तु आत्मानम् अपहतपाप्मत्वादींश्च काम्यमानान्</p>
<p>कल्याणगुणान् उपास्य परलोकं व्रजन्ति, ते ब्रह्मविभूतिभूतान् विकारलोकान् अनुभूय</p>
<p>यथाकामं तृप्ताः न पारतन्त्र्यम् अनुभवन्ति इत्यर्थः ।</p>
<p>ननु अपहतपाप्मा &lsquo;इत्यादिवाक्ये&rsquo; अपहतपाप्मत्वादिधर्माणां स्वातन्त्र्येण अनुपस्थितानां</p>
<p>कथं एतानि इत्यनेन परामर्श:? न च गत्यभावात् तेषामेव परामर्श: इति वाच्यम् ।</p>
<p>&lsquo;यशास्येहास्ति&rsquo; (छां.उ.८-१-३) इति वाक्ये निर्दिष्टस्य, &lsquo;सर्वाणि च भूतानि सर्वे च कामा:&rsquo;</p>
<p>(छां.उ.८-१-४) इति बहुवचनान्तकामशब्देन अनूदितस्य निरतिशयभोग्यत्वस्येव&rsquo; अस्मिन्</p>
<p>कामाः समाहिताः&rsquo; &lsquo;एतांश्च सत्यान् कामान्&rsquo; इत्यत्रापि निर्देशोऽस्तु इति चेन्न । तथा सति</p>
<p>&lsquo;अपहतपाप्मा विजर&rsquo; इत्याद्युपन्यासस्य वैयर्थ्यप्रसङ्गात् । कामान् इत्यस्य भोग्यत्वापरत्वे</p>
<p>बहुवचनासङ्गतेश्च, अपहतपाप्मत्वादयः एव ‘एतांश्च सत्यान् कामान्&rsquo; इति कामशब्देन</p>
<p>निर्देश्याः । भोग्यत्वहेतुपितृलोकादिविषयपरत्वे &lsquo;सत्याः&rsquo; इति कामानां नित्यत्वकथनासम्भवात्</p>
<p>इति सिद्धम् ।</p>
<p>ततश्च &lsquo;दहरोऽस्मिन्नन्तराकाशः&rsquo; इति आकाशशब्दनिर्दिष्टः परमात्मा न मृताकाशः,</p>
<p>तस्मिन्यदन्तः इति निर्दिष्टम् अपहतपाप्मत्वादिगुणजातम् इति इयता सन्दर्भण उपदिष्टं</p>
<p>भवति ।</p>
<p>एतत्खण्डान्तर्गतवाक्यविषयकमधिकरणम् उपन्यस्यते । अत्र दहराकाशः मृताकाशः ।</p>
<p>आकाशशब्दस्य तत्रैव प्रसिद्धेः, व्यापके परमात्मनि दहरत्वस्य अभावाच्च, &lsquo;तस्मिन् यदन्तः&rsquo;</p>
<p>इति अन्वेष्ट व्यान्तराधारतया निर्देशच्च । न हि परमात्मनः स्वयमेव अन्वेष्टव्यस्य</p>
<p>अन्वेष्टव्यान्तराधारत्वं सम्भवति । &lsquo;यावान्वा अयम्&rsquo; इत्यादिना निर्दिश्यमानभूताकाशोप-</p>
<p>मेयत्वस्य &lsquo;गगनं गगनाकारम्&rsquo; (रा.यु.११०-२४) इत्यादिवत् अभेदेऽपि उपपत्तेः, निरतिशयविपुले</p>
<p>परमात्मन्यपि परिच्छिन्नभूताकाशोपमेयत्वस्य अस्वरसत्वाच्च भूताकाशो दहराकाशः</p>
<p>इति पूर्वपक्षे प्राप्ते उच्यते -</p>
<p>&lsquo;दहर उत्तरेभ्यः&rsquo; (ब्र.सू.१-३-१३) । दहराकाशः परमात्मा, वाक्यशेषगतभूताकाशोपमेयत्व-</p>
<p>सर्वाधारत्व-निरतिशयभोग्यत्व-निरुपाधिकापहतपाप्मत्वादिगुणानां परमात्मव्यतिरिक्ते</p>
<p>भूताकाशे असम्भवात्, परमात्मनोऽपि अपहतपाप्मत्वादिलक्षणान्वेष्टव्यान्तराधारत्वसंभवा<strong>च्च</strong> ।</p>
<p>न च &lsquo;गगनं गगनाकारम्&rsquo; इतिवत् अभेदेऽप्युपमानोपमेयभावोऽस्तु इति वाच्यम् । गगनं</p>
<p>गगनाकारम् इत्यादौ अभेदे सादृश्यं निबध्यमानम् अनन्वितत्वात् अनुपमकत्वफलकं</p>
<p>सत् अनन्वयालङ्काररूपम् । न चेह तथा सम्भवति । &lsquo;यावान्वा अयमाकाशः&rsquo; इति</p>
<p>वाक्ये बाह्याकाशत्वहार्दाकाशतारूपोपमानोपमेयतावच्छेदकधर्मभेदसत्त्वेन अनन्वयस्य</p>
<p>असंभवात् । उपमानोपमेयतावच्छेदकधर्मक्ये हि अनन्वयालङ्कारो यथा, &lsquo;गगनं गगनाकारम्&rsquo;</p>
<p>इत्यादौ । यच्चोक्तम् अतिविपुलस्य ब्रह्मणः परिच्छिन्नभूताकाशोपमेयत्वं न सम्भवति</p>
<p>इति, तन्न । &lsquo;अधिक&rsquo;जवेऽपि सवितरि &lsquo;इषुवद्गच्छति सविता&rsquo; इति गतिमान्द्यनिवृत्तिपरवचनवत्</p>
<p>स्वल्पत्वनिवृत्त्यर्थतया भूताकाशसादृश्यकथनस्य उपपत्तेः ।</p>
<p>यदुक्तम् - आकाशशब्दस्य भूताकाशे प्रसिद्धत्वात् इति तत्राह - &lsquo;प्रसिद्धेश्च</p>
<p>(ब्र.सू.१-३-१६) &lsquo;यदेष आकाश आनन्दो न स्यात्&rsquo; (ते.उ.आन.७-१) इत्यादौ परमात्मन्यपि</p>
<p>आकाशशब्दस्य प्रसिद्धत्वात् ।</p>
<p>यदुक्तम् - परमात्मनः अल्पपरिमाणत्वं नोपपद्यते इति, तत्राह - &lsquo;अल्पश्रुतेरिति चेत्तदुक्तम्&rsquo;</p>
<p>(ब्र.सू.१-३-२०) । शाण्डिल्यविद्यायां &lsquo;निचाय्यत्वादेवं व्योमवच्च&rsquo; (ब्र.सू.१-२-७) इति</p>
<p>सूत्रखण्डेन उपासनार्थँ विपुलस्य अल्पत्वोपदेशः उपपद्यते इति पूर्वमेवोक्तम् इत्यर्थः ।</p>
<p>तथा, &lsquo;प्रदानवदेव तदुक्तम्&rsquo; (ब्र.सू.३-३-४२) इत्यत्र &lsquo;इहात्मानमनुविद्य व्रजन्ति&rsquo; इति</p>
<p>दहराकाशोपासनमुक्त्वा, ‘एतांश्च सत्यान् कामान्&rsquo; इत्यपहतपाप्मत्वादिगुणानाम् उपासनस्य</p>
<p>पृथगाम्नानात् अपहतपाप्मत्वादिगुणोपासनदशायां न धर्मिस्वरूपं चिन्तनीयम् । ततश्च</p>
<p>प्रथमं दहराकाशाख्यं धर्मिस्वरूपम् अनुसन्धाय तस्य अपहतपाप्मत्व-विजरत्व-विमृत्युत्व-</p>
<p>विशोकत्व-विजिघत्सत्व-अपिपासत्व-सत्यकामत्व-सत्यसङ्कल्पत्वरूपाः कामाः इत्येव</p>
<p>चिन्तनीयम् । न तु, अपहतपाप्मा विजरो विमृत्युर्विशोको विजिघत्सोऽपिपासः सत्यकामः</p>
<p>सत्यसङ्कल्पः&rsquo; इति गुणाश्रयस्य गुणिनोऽपि चिन्तनम् इति पूर्वपक्षे प्राप्ते उच्यते</p>
<p>&lsquo;प्रदानवदेव तदुक्तम्&rsquo; । यद्यपि दहराकाशः एव अपहतपाप्मत्वादिगुणानां गुणी । स</p>
<p>च प्रथमं चिन्तितः, तथाऽपि स्वरूपमात्रात् गुणविशिष्टाकारस्य भिन्नत्वात्, प्रकृते च</p>
<p>अस्मिन् कामाः समाहिताः इति ब्रह्मणि &lsquo;कामसमाधानाधारत्वम् उक्त्वा, के ते कामाः ?</p>
<p>इत्याकाङ्क्षायां निष्कृष्य अपहतपाप्मत्त्वं विजरत्वम् इति अनुक्त्वा अपहतपाप्मा</p>
<p>विजरो - विमृत्युरिति तद्विशिष्टविशेष्यपर्यन्ततया निर्देशात् अनेनैव आकारेण अनुसन्धानं</p>
<p>कर्तव्यम् इति श्रुतेः आशयः उन्नीयते । अतः वैशिष्ट्यानुसन्धानार्थं विशेष्यचिन्तनमपि</p>
<p>आवर्तनीयं प्रदानवत् । तदुक्तं सङ्कर्षे - &lsquo;नाना वा देवतापृथक्त्वात्&rsquo; (सङ्कर्षे.२-२-३६)</p>
<p>इति । तत् नानाप्रदानाधिकरणमित्थम् -</p>
<p>&lsquo;अस्ति त्रैधा तथा विधेष्टिः । यथा &lsquo;इन्द्राय राज्ञे पुरोडाशमेकादशकपालं</p>
<p>निर्वपेदिन्द्रायाधिराजायेन्द्राय स्वराज्ञे&rsquo; (तै.सं.२-३-६) इति त्रिपुरोडाशा । तत्र तेषां</p>
<p>पुरोडाशानाम् उपर्युपरि अधिश्रयणं सर्वेषां युगपत् अवदानञ्च विहितम् । तेषां पूर्वार्धात्</p>
<p>अवदानं प्रकृतिवत् कर्तुं शक्यम्, तथाऽपि मध्यात् अवदानं कर्तुम् अशक्यम् ।</p>
<p>पुरोडाशानां मध्ये नलकप्रवेशाद्युपायेन मध्यादपि युगपत् अवदानं ग्राह्यम् । एवं स्थिते.</p>
<p>प्रदानमपि युगपत् कर्तव्यम् क्रमेण वा ? इति संशये, तेषामपृथकप्रदानमवदानेकत्वात्।</p>
<p>(सङ्कर्षे.२-२-३५) इति सूत्रेण, अवदानवत् प्रदानमपि युगपदेव कर्तव्यम् इति पूर्वपक्षः</p>
<p>तत्रेदं सिद्धान्तसूत्रम्, &lsquo;नाना वा देवतापृथक्त्वात्&rsquo; (सङ्कर्ष.२-२-३६) इति । त्रयाणां</p>
<p>यागद्रव्याणं भेदात् विशिष्टरूपाणां देवतानां च भेदात् त्रिभिः द्रव्यदेवतासम्बन्धे:</p>
<p>कल्प्यानाञ्च यागानां तत्तद्देवतोद्देशेन क्रमिकाणि प्रदानानि कर्तव्यानीति सूत्रार्थः इति</p>
<p>स्थितम् । प्रकृतमनुसरामः ॥</p>
<hr>
<p><strong>॥</strong> <strong>इति</strong> <strong>प्रथमखण्डभाष्यम्</strong> <strong>॥</strong></p>
<hr>
<p><strong>द्वितीयः</strong> <strong>खण्डः</strong></p>
<hr>
<p><strong>[दहरविद्योपासनाफलम्]</strong></p>
<hr>
<p><strong>स</strong> <strong>यदि</strong> <strong>पितृलोककामो</strong> <strong>भवति,</strong> <strong>सङ्कल्पादेवास्य</strong> <strong>पितरः</strong> <strong>समुत्तिष्ठन्ति</strong> <strong>।</strong> <strong>तेन</strong></p>
<p><strong>पितृलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>१</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>मातृलोककामो</strong> <strong>भवति,</strong> <strong>सङ्कल्पादेवास्य</strong> <strong>मातरः</strong> <strong>समुत्तिष्ठन्ति</strong> <strong>।</strong></p>
<p><strong>तेन</strong> <strong>मातृलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>२</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>भ्रातृलोककामो</strong> <strong>भवति,</strong> <strong>सङ्कल्पादेवास्य</strong> <strong>भ्रातरः</strong> <strong>समुत्तिष्ठन्ति</strong></p>
<p><strong>तेन</strong> <strong>भ्रातृलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>३</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>स्वसृलोककामो</strong> <strong>भवति,</strong> <strong>सङ्कल्पादेवास्य</strong> <strong>स्वसारः</strong> <strong>समुत्तिष्ठन्ति</strong> <strong>।</strong> <strong>तेन</strong></p>
<p><strong>स्वसृलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>४</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>सखिलोककामो</strong> <strong>भवति,</strong> <strong>सङ्कल्पादेवास्य</strong> <strong>सखायः</strong> <strong>समुत्तिष्ठन्ति</strong> <strong>।</strong> <strong>तेन</strong></p>
<p><strong>सखिलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>५</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>गन्धमाल्यलोककामो</strong> <strong>भवति,</strong> <strong>सङ्कल्पादेवास्य</strong> <strong>गन्धमाल्ये</strong> <strong>समुत्तिष्ठतः</strong> <strong>।</strong></p>
<p><strong>तेन</strong> <strong>गन्धमाल्यलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>६</strong> <strong>॥</strong></p>
<hr>
<p><strong>अथ</strong> <strong>यद्यन्नपानलोककामो</strong> <strong>भवति,</strong> <strong>सङ्कल्पादेवास्य</strong> <strong>अन्नपाने</strong> <strong>समुत्तिष्ठतः</strong> <strong>।</strong></p>
<p><strong>तेन</strong> <strong>अन्नपानलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>७</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>गीतवादित्रलोककामो</strong> <strong>भवति,</strong> <strong>सङ्कल्पादेवास्य</strong> <strong>गीतवादित्रे</strong></p>
<p><strong>समुत्तिष्ठतः</strong> <strong>।</strong> <strong>तेन</strong> <strong>गीतवादित्रलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>८</strong> <strong>॥</strong></p>
<hr>
<p><strong>अथ</strong> <strong>यदि</strong> <strong>स्त्रीलोककामो</strong> <strong>भवति,</strong> <strong>सङ्कल्पादेवास्य</strong> <strong>स्त्रियः</strong> <strong>समुत्तिष्ठन्ति</strong> <strong>।</strong> <strong>तेन</strong></p>
<p><strong>स्त्रीलोकेन</strong> <strong>सम्पन्नो</strong> <strong>महीयते</strong> <strong>॥</strong> <strong>९</strong> <strong>॥</strong></p>
<hr>
<p><strong>यं</strong> <strong>यमन्तमभिकामो</strong> <strong>भवति,</strong> <strong>यं</strong> <strong>कामं</strong> <strong>कामयते,</strong> <strong>सोऽस्य</strong> <strong>सङ्कल्पादेव</strong> <strong>समुत्तिष्ठति</strong> <strong>।</strong> <strong>तेन</strong></p>
<p><strong>सम्पन्नो</strong> <strong>महीयते</strong> <strong>॥</strong> <strong>१०</strong> <strong>॥</strong></p>
<hr>
<p><strong>॥</strong> <strong>इति</strong> <strong>द्वितीयः</strong> <strong>खण्डः</strong> <strong>॥</strong></p>
<p><strong>प्र. -</strong> <strong>स</strong> <strong>यदि</strong> इत्यादि । <strong>सः-</strong> मुक्तस्सन् <strong>यदि</strong> प्राचीनानेकजन्मसम्बन्धिपितृवर्ग</p>
<p>दिदृक्षेत, तदा स पितृवर्गः एतस्य सङ्कल्पमात्रात् समुत्थितो भवति । तेन सहितः</p>
<p>पूज्यते इत्यर्थः ॥ १ ॥</p>
<p><strong>अथ</strong> <strong>यदि</strong> इत्यादि । सर्वं पूर्ववत् ॥ १-९ ॥</p>
<p><strong>यं</strong> <strong>यमन्तं</strong> इत्यादि । <strong>यं</strong> <strong>यमन्तं</strong> फलम् । <strong>यं</strong> <strong>यं</strong> <strong>कामं</strong> इष्टं कामयते स सर्वोऽस्य</p>
<p>सङ्कल्पादेव समुत्तिष्ठति इत्यादि पूर्ववत् ।</p>
<p>एतत्खण्डान्तर्गतवाक्यविषयकम् अधिकरणम् उपन्यस्यते - अत्र सत्यसङ्कल्पत्वेन</p>
<p>व्यव<strong>ह्रि</strong>यमाणानामपि राजादीनाम् अभिलषितसृष्टेः प्रयत्नान्त&rsquo;रापेक्षत्व&rsquo;दर्शनात् मुक्तस्यापि</p>
<p>सिसृक्षितपितृलोकादिसृष्टिः सङ्कल्पव्यतिरिक्तप्रयत्नान्तरसापेक्षैव इति प्राप्ते उच्यते</p>
<p>&lsquo;सङ्कल्पादेव तच्छ्रुतेः&rsquo; (ब्र.सू.४-४-८) । सङ्कल्पमात्रादेव सृष्टि: न प्रयत्नान्तरसापेक्षा ।</p>
<p>कुतः ? &lsquo;सङ्कल्पादेव पितरः समुत्तिष्ठन्ति&rsquo; इत्येवकारश्रुतेः । न चैवकारस्य</p>
<p>अयोगव्यवच्छेदकत्वम् अत्यन्तायोगव्यवच्छेदकत्वं वाऽर्थः । विशेषणक्रियासङ्गतैवकारयोः</p>
<p>एव अयोगात्यन्तायोगव्यवच्छेदकत्वेन एतस्य च अतथात्वेन अन्ययोगव्यवच्छेदकत्वस्यैव</p>
<p>युक्तत्वात् । &lsquo;अत एव चानन्याधिपतिः&rsquo; । (ब्र.सू.४-४-९) एतच्च सूत्रं पूर्वमेव व्याकृतम् ।</p>
<p>अतः पित्रादीनां सङ्कल्पमात्रसाध्यत्वं स्थितम् । प्रकृतमनुसरामः ॥ १० ॥</p>
<p><strong>॥</strong> <strong>इति</strong> <strong>द्वितीयखण्डभाष्यम्</strong> <strong>॥</strong></p>
<hr>
<p><strong>तृतीयः</strong> <strong>खण्डः</strong></p>
<hr>
<p><strong>[जीवस्वरूपस्य</strong> <strong>कर्मणा</strong> <strong>तिरोधानम्]</strong></p>
<hr>
<p><strong>त</strong> <strong>इमे</strong> <strong>सत्याः</strong> <strong>कामा</strong> <strong>अनृतापिधानाः</strong> <strong>।</strong> <strong>तेषाँ</strong> <strong>सत्यानाँ</strong> <strong>सतामनृतमपिधानम्</strong> <strong>।</strong> <strong>यो</strong></p>
<hr>
<p><strong>यो</strong> <strong>ह्यस्येतः</strong> <strong>प्रैति,</strong> <strong>न</strong> <strong>तमिह</strong> <strong>दर्शनाय</strong> <strong>लभते</strong> <strong>॥१॥</strong></p>
<p><strong>प्र. -</strong> <strong>त</strong> <strong>इमे</strong> <strong>सत्याः</strong> इत्यादि । परमात्मनिष्ठाः <strong>इमे</strong> <strong>सत्याः</strong> - अपहतपाप्मत्यादयः</p>
<p><strong>कामाः</strong> । अनृतापिधानाः अनृतम् अपिधानं येषां ते <strong>अनृतापिधानाः</strong> - अनृताच्छादिताः ।</p>
<p>&ldquo;ऋतेतरविषयो हि अनृतशब्दः । ऋतम् इति कर्मवाचि । &lsquo;ऋतं पिबन्तौ&rsquo; (क.उ.३-१)</p>
<p>इति वचनात् । ऋतं कर्मफलाभिसन्धिरहितं परमपुरुषाराधनवेषं तत्प्राप्तिफलम् । अत्र</p>
<p>त<strong>व्द्य</strong>तिरिक्तफलं सांसारिकफलं कर्म अनृतं ब्रह्मप्राप्तिविरोधि&rdquo; इति महासिद्धान्ते भाषितम् ।</p>
<p>तेषां सत्यानां सतां विद्यमानानामेव कर्म आच्छादकम् । ततश्च स्वात्मभूतपरमात्मगताः</p>
<p>अपहतपाप्मत्वादयः धर्माः कर्मरूपाविद्यातिरोहितत्वात् न भासन्ते इत्यर्थः । <strong>यो</strong> <strong>यो</strong></p>
<p><strong>ह्यस्य</strong> इत्यादि । अस्य उपासकस्य यो यो बन्धुवर्गः इतः प्रैति न सः इह द्रष्टुं शक्यः</p>
<p>इत्यर्थः ॥</p>
<hr>
<p><strong>[कर्मणः</strong> <strong>आच्छादकत्वम्]</strong></p>
<hr>
<p><strong>अथ</strong> <strong>ये</strong> <strong>चास्येह</strong> <strong>जीवा</strong> <strong>ये</strong> <strong>च</strong> <strong>प्रेता</strong> <strong>यच्चान्यदिच्छन्न</strong> <strong>लभते,सर्वं</strong> <strong>तदत्र</strong> <strong>गत्वा</strong></p>
<p><strong>विन्दते</strong> <strong>।</strong> <strong>अत्र</strong> <strong>ह्यस्यैते</strong> <strong>सत्याः</strong> <strong>कामा</strong> <strong>अनृतापिधानाः</strong> <strong>।</strong> <strong>तद्यथा</strong> <strong>हिरण्यनिधिं</strong></p>
<p><strong>निहितमक्षेत्रज्ञा</strong> <strong>उपर्युपरि</strong> <strong>सञ्चरन्तो</strong> <strong>न</strong> <strong>विन्देयुः,</strong> <strong>एवमेवेमाः</strong> <strong>सर्वाः</strong> <strong>प्रजा</strong></p>
<p><strong>अहरहर्गच्छन्त्य</strong> <strong>एतं</strong> <strong>ब्रह्मलोकं</strong> <strong>न</strong> <strong>विन्दन्ति</strong> <strong>;</strong> <strong>अनृतेन</strong> <strong>हि</strong> <strong>प्रत्यूढाः</strong> <strong>॥२॥</strong></p>
<p><strong>प्र. -</strong> <strong>अथ</strong> <strong>ये</strong> <strong>चास्य</strong> इति । अस्य तु ये जीवन्त: नष्टाश्च बन्धवः, अलभ्याश्च</p>
<p>मनोरथाः, तत्सर्वं दहराकाशं परमात्मानं प्राप्य लभते । अत्र, &lsquo;यच्चास्येहास्ति यच्च नास्ति&rsquo;</p>
<p>(छां.उ.८-१-३) इति वाक्यसमानार्थत्वात् अस्य वाक्यस्य, &lsquo;मुक्तस्य प्राप्यान्तरासम्भवात्,</p>
<p>निरतिशयभोग्यत्वमेव अर्थः । <strong>अत्र</strong> <strong>हि</strong> <strong>अस्यैते</strong> इति । यतः उपासकस्य काम्यमानाः</p>
<p>भोग्यभूताः अपहतपाप्मत्वादयः एतन्निष्ठाः पूर्वम् अनृतशब्दितकर्माच्छादिताः इदानीं</p>
<p>दहराकाशं प्राप्तस्य आविर्भवन्ति, अतः निरतिशयभोग्यत्वम् इत्यर्थः । हिशब्दो हेतुपरः ।</p>
<p><strong>तद्यथा</strong> <strong>हिरण्यनिधिं</strong> इत्यादि । यथा अधस्तान्निक्षिप्तं हिरण्यनिधिं <strong>अक्षेत्रज्ञाः</strong> - निधिमत्क्षेत्र-</p>
<p>स्वभावविज्ञानहीनाः निधेः उपर्युपरि सञ्चरन्तोऽपि निधिं न लभन्ते, एवमेव <strong>इमास्सर्वाः</strong></p>
<p><strong>प्रजाः</strong> सुषुप्तिकाले <strong>अहरहर्गच्छन्त्यः</strong> सुषुप्तौ, &lsquo;सति सम्पद्य न विदुः&rsquo; (छां.उ.६-९-२)</p>
<p>इत्युक्तरीत्या अविभागं गच्छन्त्यः एतं दहराकाशाख्यं ब्रह्मलोकं <strong>न</strong> <strong>विन्दन्ति</strong>-न</p>
<p>लभन्ते - न जानन्ति इत्यर्थः । <strong>ब्रह्मलोक</strong>शब्दौ च &lsquo;निषादस्थपति&rsquo; न्यायेन समानाधिकरणौ ।</p>
<p>तत्र हेतुमाह - <strong>अनृतेन</strong> <strong>हि</strong> <strong>प्रत्यूढाः</strong> इति । प्रत्यूढाः -प्रतीपं नीताः । स्वभावान्तरं</p>
<p>प्रापिताः । आच्छादिताः इति यावत् । यद्वा - अहरहर्गच्छन्त्यः इति न सुषुप्तिकालीनं</p>
<p>गमनम् उच्यते । अपितु अन्तरात्मत्वेन सर्वदा वर्तमानस्य दहराकाशस्य हिरण्यनिधिवत्</p>
<p>परमपुरुषार्थभूतस्य उपर्युपरि अहरहर्गच्छन्त्यः सर्वस्मिन् काले वर्तमानाः तम् अजाननत्य:</p>
<p>तं न विन्दन्ति न लभन्ते इत्यर्थः । अर्थद्वयमपि भाष्यकृता वर्णितं, &lsquo;गतिशब्दाभ्यां तथा हि</p>
<p>दृष्टं लिङ्गञ्च&rsquo; (ब्र.सू.१.३-१४) इति सूत्रे ।</p>
<p>सूत्रस्य च अयमर्थः । तद्यथा हिरण्यनिधि निहितम्&rsquo; इति अहरहः सर्वेषां</p>
<p>क्षेत्रज्ञानां गमनात्, ब्रह्मलोकशब्दाच्च, दहराकाशो ब्रह्मेति अवसीयते । तथा हि अन्यत्र</p>
<p>सुषुप्तिकालीनगमनब्रह्मलोकशब्दौ ब्रह्मविषयौ एव दृष्टौ । &lsquo;एवमेव खलु सोम्येमाः सर्वाः प्रजा:</p>
<p>सति सम्पद्य न विदुः, (छां.उ.६-९-२) &lsquo;एष ब्रह्मलोक: सम्राडिति होवाच&rsquo; (बृ.उ.६-३-३३)</p>
<p>इति । &lsquo;मा भूत् अन्यत्र सुषुप्तिकाले ब्रह्मणि गमनदर्शनं ; एतदेव तु दहराकाशे सर्वेषां</p>
<p>क्षेत्रज्ञानां प्रळयकाले इव निरस्तनिखिलदुःखानां सृषुप्तिकालेऽवस्थानं ब्रह्मव्यतिरिक्तेषु</p>
<p>असंभावितं दहराकाशस्य परब्रह्मत्वे लिङ्गम्&rsquo; । भाष्ये एवमेकां व्याख्यां कृत्वा, &lsquo;अथवा</p>
<p>अहरहर्गच्छन्त्य इति न सुषुप्तिविषयं गमनम् उच्यते । अपि तु अन्तरात्मत्वेन सदा</p>
<p>वर्तमानस्य दहराकाशस्य परमपुरुषार्थभूतस्य उपर्युपरि अहरहर्गच्छन्त्यः सर्वस्मिन्</p>
<p>काले वर्तमानाः तम् अजानन्त्यः तं <strong>न</strong> <strong>विन्दन्ति</strong> - न लभन्ते । यथा हिरण्यनिधिं</p>
<p>निहितं तत्स्थानम् अजानानाः तदुपरि सर्वदा वर्तमानाः अपि न लभन्ते तद्वत् इत्यर्थः ।</p>
<p>सेयमेव अन्तरात्मत्वेन अवस्थितस्य दहराकाशस्य उपरि तन्नियमितानां सर्वासां &lsquo;प्रजानां</p>
<p>सर्वदा गतिः अस्य दहराकाशस्य परब्रह्मतां गमयति । तथा हि - अन्यत्र परब्रह्मणः</p>
<p>अन्तरात्मतया अवस्थितस्य स्वनियाम्याभिः स्वस्मिन् वर्तमानाभिः प्रजाभिः अवेदनं</p>
<p>दृष्टम् । यथा अन्तर्यामिब्राह्मणे - &lsquo;य आत्मनि तिष्ठन्नात्मनोऽन्तरो यमात्मा न वेद&rsquo;</p>
<p>(बृ.उ.मा.पा.३,५-७-२२,३०) इति, &lsquo;अदृष्टो द्रष्टा अश्रुतः श्रोता&rsquo; (बृ.उ.५-७-२७) इति</p>
<p>च । मा भूदन्यत्र दर्शनं ; स्वयमेव तु इयं निधिदृष्टान्तावगतपरमपुरुषार्थभावस्य अस्य</p>
<p>हृदयस्थस्य उपरि तदाधारतया अहरहः सर्वासां प्रजानाम् अजानतीनां गतिरस्य परब्रह्मत्वे</p>
<p>पर्याप्तं लिङ्गम्&rsquo; इति व्याख्यातम् । सुषुप्तिकालीनगमनविषयपूर्वव्याख्यायाम् , &lsquo;उपर्युपरि&rsquo;</p>
<p>इत्यस्य दृष्टान्ते एवान्वयः न दार्ष्टान्तिके, सुषुप्तिकाले एकीभावसद्भावेऽपि उपरि</p>
<p>गमनाभावात् । अन्तर्यामिविषयद्वितीयव्याख्यायां तु अन्तर्यामिणः उपरि सर्वदा गतिसत्त्वात्</p>
<p>उपर्युपरीत्यस्य दार्ष्टान्तिकेऽप्यन्वयो द्रष्टव्यः ।</p>
<p>अत्र व्यासार्यै: अन्तर्यामिविषयतया व्याख्याने अन्तर्यामिणि अहरहर्गमनस्य</p>
<p>दहराकाशपरब्रह्मत्वसाधकत्वमयुक्तम् । उपासकानुग्रहावस्थितो हि दहराकाशः,</p>
<p>अन्तरात्मतया स्थितो हि अस्याधारः, तयोः रूपभेदात् इत्याशङ्क्य धर्मक्याभिप्रायेण</p>
<p>एवमुक्तमिति परिहतम् ॥</p>
<hr>
<p><strong>[आत्मनो</strong> <strong>हृदयान्तर्वतित्वम्</strong> <strong>]</strong></p>
<hr>
<p><strong>स</strong> <strong>वा</strong> <strong>एष</strong> <strong>आत्मा</strong> <strong>हृदि</strong> <strong>।</strong> <strong>तस्यैतदेव</strong> <strong>निरुक्तँ</strong> <strong>हृद्ययमिति</strong> <strong>।</strong> <strong>तस्माद्धृदयम्</strong> <strong>।</strong></p>
<p><strong>अहरहर्वा</strong> <strong>एवंवित्</strong> <strong>स्वर्गं</strong> <strong>लोकमेति</strong> <strong>॥</strong> <strong>३</strong> <strong>॥</strong></p>
<p><strong>प्र.</strong> - &lsquo;पूर्वोक्तं&rsquo; हृदयान्तर्वर्तित्वं स्मारयति - <strong>स</strong> <strong>वा</strong> <strong>एष</strong> <strong>आत्मा</strong> <strong>हृदि</strong> । अन्तर्वर्तते</p>
<p>इति शेषः । हृदयनामनिर्वचनादपि आत्मनो हद्तत्वं सिद्ध्यति इत्याह - <strong>तस्यैतदेव</strong> इति</p>
<p><strong>तस्य</strong> - एतस्य हृदयस्य, हृदि अयमात्मा वर्तते इति हि हृदयशब्दनिरुक्तम् इति भावः ।</p>
<p><strong>अहरहर्वा</strong> इति । <strong>अहरहः</strong> - प्रत्यहमाप्रयाणं <strong>एवंवित्</strong> एतादृशदहराकाशोपासननिष्ठ:</p>
<p>स्वर्गं - सुखरूपं <strong>लोकं</strong> लोक्यमानं ब्रह्म प्राप्नोति इत्यर्थः । ब्रह्मोपासननिष्ठस्य तत्क्रतुयायेन</p>
<p>ब्रह्मप्राप्तेरेव वक्तव्यतया प्रसिद्धस्वर्गलोकप्राप्त्यसंभवादिति द्रष्टव्यम् ॥</p>
<hr>
<p><strong>[मुक्तौ</strong> <strong>जीवस्य</strong> <strong>स्वरूपाविर्भावः]</strong></p>
<hr>
<p><strong>अथ</strong> <strong>य</strong> <strong>एष</strong> <strong>संप्रसादोऽस्माच्छरीरात्</strong> <strong>समुत्थाय</strong> <strong>परं</strong> <strong>ज्योतिरुपसम्पद्य</strong> <strong>स्वेन</strong></p>
<p><strong>रूपेणाभिनिष्पद्यते,</strong> <strong>एष</strong> <strong>आत्मेति</strong> <strong>होवाच</strong> <strong>एतदमृतमभयमेतद्ब्रह्मेति</strong> <strong>।</strong> <strong>तस्य</strong> <strong>ह</strong></p>
<p><strong>वा</strong> <strong>एतस्य</strong> <strong>ब्रह्मणो</strong> <strong>नाम</strong> <strong>सत्यमिति</strong> <strong>॥</strong> <strong>४</strong> <strong>॥</strong></p>
<p>**प्र.-**कथं ब्रह्मप्राप्तिः ? प्राप्तस्य वा तत: किं भवति ? इत्यत्राह - <strong>अथ</strong> <strong>य</strong> <strong>एष</strong></p>
<p>इत्यादि । <strong>अथशब्दः</strong> प्रकृतापेक्षत्वद्योतकः । <strong>संप्रसादशब्दः</strong> सुषुप्तिस्थानवचनस्सन्</p>
<p>तत्सम्बन्धात् जीवं लक्षयति । एषः संप्रसादः &lsquo;अहरहर्वा एवंवित्&rsquo; इति पूर्ववाक्ये निर्दिष्टः</p>
<p>उपासकः जीवः, <strong>अस्मात्</strong> हेयतया परिदृश्यमानात् <strong>शरीरात्</strong> उत्क्रम्य देशविशेषनिष्ठं</p>
<p>परमात्मानं प्राप्य <strong>स्वेन</strong> <strong>रूपेणाभिनिष्पद्यते</strong> इत्यर्थः । अस्य वाक्यस्यार्थः प्रजापतिविद्यायां</p>
<p>विशिष्य वक्ष्यते । <strong>एष</strong> <strong>आत्मा</strong> इत्यादि । <strong>एष</strong> <strong>आत्मा</strong> <strong>एतदमृतमभयमेतत्</strong> इत्यत्र</p>
<p>एतच्छब्दाः पूर्ववाक्ये &lsquo;परञ्ज्योतिरुपसम्पद्य&rsquo; इति प्राप्यतया निर्दिष्टपरञ्ज्योतिःशब्दितब्रह्मपराः,</p>
<p>प्राप्यतया प्राधान्यात् अव्यवहितत्वा<strong>च्च</strong> ।</p>
<p>ननु &lsquo;प्रजापतिर्वरुणायाश्वमनयत् स स्वां देवतामार्च्छेत्&rsquo; इत्यत्र विभक्त्यैकरूप्यात्</p>
<p>व्यवहितस्यापि प्रजापतेः स इत्यनेन ग्रहणं दृष्टं, न तु अव्यवहितस्य संप्रदानत्वेन प्रधानस्य</p>
<p>वरुणस्य ग्रहणम् इत्युक्तं मीमांसकैः । &lsquo;आकाशाच्चन्द्रमसमेव सोमो राजा&rsquo; (छां.उ.५-१०-४)</p>
<p>इत्यत्र एतच्छब्दस्य न अव्यवहिताभिसंभाव्यचन्द्रम:परामर्शित्वं दृष्टं, अपि तु</p>
<p>अभिसम्भवितृपरत्वम् । ततश्च इहापि व्यवहितस्य संप्रसादशब्दितस्य जीवस्यैव &lsquo;एष</p>
<p>आत्मा&rsquo; इत्येतच्छब्देन ग्रहणमुचितं विभक्त्यैकरूप्यात् इति चेन्न - प्रजापतिर्वरुणाय इति</p>
<p>वाक्ये स इत्यनेन प्रजापतिपरामर्श अश्वदानसंप्रदानरूपत्वेन स्वीयां वरुणदेवतामाळुत्</p>
<p>प्राप्नोति इत्यर्थो युज्यते । वरुणपरामर्शे तु वरुणस्य आत्मीयायाः देवतायाः प्रागप्रस्तुतत्वात्</p>
<p>अर्थासंगत्या व्यवहितोऽपि प्रजापतिः परामृष्टः, न तु विभक्त्यैकरूप्यमात्रेण । &lsquo;एष सोमो राजा&rsquo;</p>
<p>इति पितृयाणवाक्ये एतच्छब्देन चन्द्रपरामर्शे तस्य सोमराजभावविधानवैय्यर्थ्यात्</p>
<p>व्यवहिताभिसंभवितृपरामर्शित्वम्, न विभक्त्यैकरूप्यात् । प्रकृते अव्यवहितप्रधानभूत-</p>
<p>परञ्ज्योतिशब्दित-परमात्मपरित्यागे कारणाभावात् । प्रत्युत तेन व्यवहितसंप्रसादशब्दितजीवपरिग्रहे</p>
<p>तस्य निरुपाधिकात्मत्व-निरतिशयसुखरूपत्वलक्षणामृतत्व-दुःखासंभिन्नत्व-रूपाभयत्व-</p>
<p>ब्रह्मत्व-विधानासम्भवाच्च, ‘एष आत्मा इति होवाच&rsquo; इत्येतच्छब्देन प्राप्यभूतः परमात्मैव</p>
<p>परामृश्यते ।</p>
<p>यद्यपि, स्वेन रूपेणाभिनिष्पद्यते इति स्वरूपाविर्भावे कथिते आविर्भवत् स्वरूपं</p>
<p>किमित्याकाङ्क्षायां प्रजापतिवाक्ये - &lsquo;एष आत्मेति होवाच एतदमृतमभयमेतत् ब्रह्म</p>
<p>(छां.उ.४-१५-१) इति निर्दिष्टम् अमृताभयब्रह्मात्मशब्दनिर्दिष्टं मुक्तरूपम् इत्येवमर्थकत्वेऽपि न</p>
<p>अनुपपत्तिः - तथाऽपि, &lsquo;तस्य ह वा एतस्य ब्रह्मणो नाम सत्यमिति&rsquo; इत्युत्तरवाक्यनिर्देक्ष्यमाण-</p>
<p>चेतनाचेतननियन्तृत्वार्थकसत्यनामत्वस्य मुक्तात्मनि असम्भवात् पूर्ववाक्यनिर्दिष्टोऽपि</p>
<p>न जीव: परामृश्यते, अपि तु प्राप्यं ब्रह्मैव ।</p>
<p>एष आत्मेति होवाच इत्येतावन्मात्रस्य आविर्भवत्स्वरूपपरत्वम् । एतदमृतमभयमेतद्ब्रह्म&rsquo;</p>
<p>इत्यत्र तु एतच्छब्दस्य परंज्योतिश्शब्दितब्रह्मपरत्वम् इत्याश्रयणेऽपि न अनुपपत्तिः ।</p>
<p>अनेन च वाक्यसन्दर्भण परमात्मनः मुक्तप्राप्यत्व-तत्स्वरूपाविर्भावयितृत्वलक्षणः</p>
<p>महिमा प्रतिपादितः भवति । अत एव सूत्रकृताऽपि, ‘एष संप्रसादोऽस्माच्छरीरात् समुत्थाय</p>
<p>परंज्योतिरुपसम्पद्य स्वेन रूपेणाभिनिष्पद्यते एष आत्मेति होवाच&rsquo; इति दहरविद्यामध्यस्थवाक्ये</p>
<p>जीवप्रतिपादनदर्शनात् दहराकाशोऽपि जीवः एवास्तु । तस्य ‘यावान्वा अयम्&rsquo;</p>
<p>इत्यादिवाक्यसन्दर्भप्रतिपादितभूताकाशोपमेयत्वस्य भूताकाशेऽनन्वयेन दहराकाशस्य</p>
<p>भूताकाशत्वाभावेऽपि जीवे कथञ्चित् निर्लेपत्वादिना भूताकाशोपमेयत्वसम्भवात् अणुपरिमाणे</p>
<p>जीवे दहरशब्दिताल्पपरिमाणत्वस्यापि सम्भवात् दहराकाशो जीवः एवास्त्विति,</p>
<p>&lsquo;इतरपरामर्शात् स इति चेत्&rsquo; (ब्र.सू.१-३-१७) इति सूत्रखण्डेन आक्षिप्य ‘दहर उत्तरेभ्यः&rsquo;</p>
<p>(ब्र.सू.१-३-१३), &lsquo;गतिशब्दाभ्यां तथा हि दृष्टं लिङ्गञ्च&rsquo; (ब्र.सू.१-३-१४), &lsquo;धृतेश्च</p>
<p>महिम्नोऽस्यास्मिन्नुपलब्धेः&rsquo; (ब्र.सू.१-३-१५) इति सूत्रत्रयोक्तानां परमात्मधर्माणां जीवे</p>
<p>असंभवात् न जीवो दहराकाशः इति, &lsquo;नासंभवात्&rsquo; (ब्र.सू.१-३-१७) इति सूत्रखण्डेन</p>
<p>परिहत्य, तर्हि ब्रह्मप्रकरणे, एष संप्रसादोऽस्माच्छरीरात् समुत्थायेति जीवपरामर्शः</p>
<p>किमर्थम् ? इत्याशङ्क्य, मुक्ते तत्स्वरूपाविर्भावयितृत्वलक्षणपरमात्ममहिमप्रकाशनार्थो</p>
<p>जीवपरामर्शः इति, &lsquo;अन्यार्थश्च परामर्शः&rsquo; (ब्र.सू.१-३-१९) इति सूत्रेण प्रतिपादितम् ।</p>
<p><strong>तस्य</strong> <strong>ह</strong> <strong>वा</strong> इति । स्पष्टोऽर्थः ॥</p>
<hr>
<p><strong>[सत्यपदनिर्वचनम्]</strong></p>
<hr>
<p><strong>तानि</strong> <strong>ह</strong> <strong>वा</strong> <strong>एतानि</strong> <strong>त्रीण्यक्षराणि</strong> <strong>सत्</strong> <strong>ति</strong> <strong>यमिति</strong> <strong>।</strong> <strong>तद्</strong> <strong>यत्</strong> <strong>सत्,</strong> <strong>तदमृतम्</strong> <strong>।</strong></p>
<p><strong>अथ</strong> <strong>यत्</strong> <strong>ति,</strong> <strong>तन्मर्यम्</strong> <strong>अथ</strong> <strong>यद्</strong> <strong>यम्,</strong> <strong>तेनोभे</strong> <strong>यच्छति</strong> <strong>।</strong> <strong>यदनेनोभे</strong> <strong>यच्छति,</strong></p>
<p><strong>तस्मात्</strong> <strong>यम्</strong> <strong>।</strong> <strong>अहरहर्वा</strong> <strong>एवंवित्</strong> <strong>स्वर्गं</strong> <strong>लोकमेति</strong> <strong>॥</strong> <strong>५</strong> <strong>॥</strong></p>
<hr>
<p><strong>॥</strong> <strong>इति</strong> <strong>तृतीयः</strong> <strong>खण्डः</strong> <strong>॥</strong></p>
<p><strong>प्र. -</strong> <strong>तानि</strong> <strong>ह</strong> <strong>वा</strong> <strong>एतानि</strong> इति । <strong>सत्</strong> <strong>ति</strong> <strong>यमिति</strong> सत्यनाम त्र्यक्षरात्मकमित्यर्थः ।</p>
<p><strong>तत्</strong> <strong>यत्</strong> <strong>सत्</strong> इति । अत्र अमृतमर्त्यशब्दाभ्यां चेतनाचेतने निर्यिश्येते । <strong>अथ</strong> <strong>यद्</strong> <strong>यम्</strong></p>
<p>इति । अमृतत्वमर्त्यत्वरूपेण उपलक्षिते <strong>उभे</strong> <strong>यच्छति</strong> इति यम् इत्यर्थः । तदेव</p>
<p>उपसंहरति - <strong>यदनेनोभे</strong> इति । <strong>अनेन</strong> चेतनाचेतनत्वरूपेण उपलक्षिते <strong>उभे</strong> यतो <strong>यच्छति</strong></p>
<p><strong>तस्मात्</strong> इत्यर्थः । नामनिर्वचनाभिज्ञं स्तौति - <strong>अहरहर्वा</strong> इति । पूर्ववत् स्पष्टोऽर्थः ॥</p>
<hr>
<p><strong>॥</strong> <strong>इति</strong> <strong>तृतीयखण्डभाष्यम्</strong> <strong>॥</strong></p>
<hr>
<p><strong>चतुर्थः</strong> <strong>खण्डः</strong></p>
<hr>
<p><strong>[आत्मनः</strong> <strong>माहात्म्यम्]</strong></p>
<hr>
<p><strong>अथ</strong> <strong>य</strong> <strong>आत्मा</strong> <strong>स</strong> <strong>सेतुर्विधृतिरेषां</strong> <strong>लोकानामसंभेदाय</strong> <strong>।</strong> <strong>नैतँ</strong> <strong>सेतुमहोरात्रे</strong></p>
<p><strong>तरतो</strong> <strong>न</strong> <strong>जरा</strong> <strong>न</strong> <strong>मृत्युः</strong> <strong>।</strong> <strong>न</strong> <strong>शोको</strong> <strong>न</strong> <strong>सुकृतँ</strong> <strong>न</strong> <strong>दुष्कृतँ</strong> <strong>सर्वे</strong> <strong>पाप्मानोऽतो</strong></p>
<p><strong>निवर्तन्ते</strong> <strong>।</strong> <strong>अपहतपाप्मा</strong> <strong>ह्येष</strong> <strong>ब्रह्मलोकः</strong> <strong>॥१॥</strong></p>
<p><strong>प्र.-</strong> <strong>अथ</strong> <strong>य</strong> <strong>आत्मा</strong> इति । उक्तलक्षणः आत्मा सेतुरिव <strong>विधृतिः</strong> - विधारकः</p>
<p>इत्यर्थः । किमर्थं सेतुविधृतिः इत्यत्राह - <strong>एषां</strong> <strong>लोकानाम्</strong> इति । <strong>असंभेदः</strong> - असङ्करः ।</p>
<p>यद्ययं परमात्मा &lsquo;स्वशासनेन&rsquo; जगत् न धारयेत् सर्वधर्माणां साङ्कर्यमेव स्यात् । पृथिव्याः</p>
<p>गन्धवत्त्वम्, जलस्य शैत्यम्, तेजसः औष्ण्यम् इत्यादयो हि धर्माः परमात्माज्ञया</p>
<p>व्यवस्थिताः भवन्ति । सिनोति बध्नाति स्वस्मिन् चिदचिद्वस्तुजातमसङ्कीर्णमिति सेतुरुच्यते</p>
<p>इति ‘सामान्यात्तु&rsquo; (ब.सू.३-२-३१) इति सूत्रे भाषितम् । <strong>नैतं</strong> <strong>सेतुम्</strong> इति । &lsquo;तरतिः</p>
<p>प्राप्तिवचनः । वेदान्तं तरति&rsquo; इतिवत् इति तत्रैव भाषितत्वात् एतं परमात्मसेतुम्</p>
<p>अहोरात्रे परिच्छेदकत्वेन न प्राप्नुवतः । जरादिकमपि न प्राप्नोति इत्यर्थः । उक्तमर्थं</p>
<p>निगमयति - <strong>सर्वे</strong> <strong>पाप्मानो</strong> इति । शोकादिषु पाप्मशब्दस्य अमुख्यत्वेऽपि सुकृतदुष्कृतयोः</p>
<p>अलौकिकमुमुक्ष्वनिष्टसाधनत्वलक्षण पापशब्दप्रवृत्तिनिमित्तसंभवात् पाप्मशब्द: मुख्यः</p>
<p>इति व्यासार्यै: लघुसिद्धान्ते वर्णितम् । तत्र हेतुमाह - <strong>अपहतपाप्मा</strong> इति । ब्रह्मरूपः</p>
<p>लोकः एषः अपहतपाप्मा । हिः हेतौ । यस्मादयम् अपहतपाप्मा, तस्मात् सर्वे पाप्मानः</p>
<p>अतः निवर्तन्ते इत्यर्थः । पापहेतुकर्मा&rsquo;चरणेऽपि तदुत्पत्तिप्रतिबन्धकशक्तियोगित्वमेव</p>
<p>हि अपहतपाप्मत्वम् । तस्मात् न पाप्मशब्दमुख्यार्थसुकृत-दुष्कृतयोः तत्फलभूतजरारोगादीनाञ्च</p>
<p>प्रसक्तिः इत्यर्थः ॥</p>
<hr>
<p><strong>[मुक्तस्वरूपम्]</strong></p>
<hr>
<p><strong>तस्माद्वा</strong> <strong>एतँ</strong> <strong>सेतुं</strong> <strong>तीर्त्वाऽन्धस्सन्</strong> <strong>अनन्धो</strong> <strong>भवति</strong> <strong>;</strong> <strong>विद्धस्सन्</strong> <strong>अविद्धो</strong></p>
<p><strong>भवति</strong> <strong>।</strong> <strong>उपतापी</strong> <strong>सन्</strong> <strong>अनुपतापी</strong> <strong>भवति</strong> <strong>।</strong> <strong>तस्माद्वा</strong> <strong>एतँ</strong> <strong>सेतुं</strong> <strong>तीर्त्वा</strong> <strong>अपि</strong></p>
<p><strong>नक्तमहरेवाभिनिष्पद्यते</strong> <strong>।</strong> <strong>सकृद्विभातो</strong> <strong>ह्येवैष</strong> <strong>ब्रह्मलोकः</strong> <strong>॥</strong> <strong>२</strong> <strong>॥</strong></p>
<hr>
<p><strong>तद्य</strong> <strong>एवैतं</strong> <strong>ब्रह्मलोकं</strong> <strong>ब्रह्मचर्येणानुविन्दन्ति,</strong> <strong>तेषामेवैष</strong> <strong>ब्रह्मलोकः,</strong> <strong>तेषाँ</strong></p>
<p><strong>सर्वेषु</strong> <strong>लोकेषु</strong> <strong>कामचारो</strong> <strong>भवति</strong> <strong>॥३॥</strong></p>
<hr>
<p><strong>॥</strong> <strong>इति</strong> <strong>चतुर्थः</strong> <strong>खण्डः</strong> <strong>॥</strong></p>
<p><strong>प्र. -</strong> <strong>तस्मात्</strong> इति । यस्मात् अयम् अपहतपाप्मा, तस्मादेव <strong>एतं</strong> परमात्मलक्षणं</p>
<p>सेतुं प्राप्य पूर्वम् आन्ध्यायुधवेधज्वरादियुक्तदेहोऽपि सन् तद्दोषरहितदिव्यदेहयुक्तः भवति</p>
<p>इत्यर्थः । <strong>तस्मात्</strong> इति । परमात्मानं प्राप्तस्य तमिस्रा रात्रिरपि दिवैव । तस्य अज्ञानप्रसक्तेः</p>
<p>अभावात् अहस्सदृशी सा रात्रिः । अहोरात्रयोः न विशेषः इत्यर्थः । तत्र हेतुः <strong>सकृद्</strong></p>
<p>इति । <strong>एषः</strong> पूर्वोक्त: ब्रह्मलोकः <strong>हि</strong> यस्मात् <strong>सकृतिभातः</strong> सर्वदा ब्रह्मस्वरूपप्रकाशस्य</p>
<p>अनावृततया भासमानत्वात् इत्यर्थः ॥ २ ॥</p>
<p><strong>तद्य</strong> <strong>एव</strong> इत्यादि । <strong>तत्</strong> तत्र एवं सति <strong>ये</strong> एतं परमात्मानं स्त्रीविषयतृष्णात्याग-</p>
<p>रूपब्रह्मचर्यपूर्वकशास्त्राचार्योपदेशादिना <strong>अनुविन्दन्ति</strong> - जानन्ति, तेषामेव ईदृशब्रह्मप्राप्तिः</p>
<p>सर्वलोकानुभवश्च ; न &lsquo;ब्रह्मचर्य&rsquo;हीनानाम् इत्यर्थः । सूत्रितञ्च &lsquo;धृतेश्च महिनोऽस्यास्मिन्नुपलब्धेः&rsquo;</p>
<p>(ब्र.सू.१-३-१५) इति । &lsquo;एष सेतुर्विधरण एषां लोकानामसम्भेदाय&rsquo; (बृ.उ.६-४-२२)</p>
<p>इति परब्रह्ममहिमत्वेन प्रसिद्धस्य जगद्विधरणमहिम्न: दहराकाशे उपलभ्यमानत्वात् दहराकाशः</p>
<p>परंब्रह्म इत्यर्थः ॥</p>
<hr>
<p><strong>॥</strong> <strong>इति</strong> <strong>चतुर्थखण्डभाष्यम्</strong> <strong>॥</strong></p>
<p><strong>पञ्चमः</strong> <strong>खण्डः</strong></p>
<p><strong>[ब्रह्मचर्यप्रशंसा]</strong></p>
<p><strong>अथ</strong> <strong>यत्</strong> <strong>यज्ञ</strong> <strong>इत्याचक्षते</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>ब्रह्मचर्येण</strong> <strong>ह्येव</strong> <strong>यो</strong> <strong>ज्ञाता</strong> <strong>तं</strong></p>
<p><strong>विन्दते</strong> <strong>।</strong> <strong>अथ</strong> <strong>यदिष्टमित्याचक्षते,</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>ब्रह्मचर्येण</strong></p>
<p><strong>ह्येवेष्ट्वाऽऽत्मानमनुविन्दते</strong> <strong>॥</strong> <strong>१</strong> <strong>॥</strong></p>
<p><strong>प्र</strong>. - यज्ञेष्टसत्त्रायण-मौनानाशकायन-आरण्यायनाख्यानि कर्माणि ब्रह्मचर्यसाध्यत्वात्</p>
<p>ब्रह्मलोकसाधनत्वेन प्रस्तुतं प्राङ्निर्दिष्टं ब्रह्मचर्यमेवेति स्तौति - <strong>अथ</strong> इत्यादि । लोके</p>
<p><strong>यत्</strong> - पाकयज्ञ-हविर्यज्ञादिकं कर्म वैदिकाः <strong>यज्ञ</strong> <strong>इत्याचक्षते,</strong> <strong>तत्</strong> ब्रह्मचर्यसाध्यत्वात्</p>
<p><strong>ब्रह्मचर्यमेव</strong> इत्यर्थः ।</p>
<p>ननु यज्ञस्य कथं ब्रह्मलोकसाधनब्रह्मचर्यसाध्यत्वम्, न हि ब्रह्मप्राप्तिसाधनस्य</p>
<p>ब्रह्मचर्यस्य यज्ञः द्वारम् इत्याशङ्क्य ब्रह्मचर्यसाध्यस्य ब्रह्मप्राप्तिसाधनस्य ज्ञानस्य यज्ञरूपत्वात्</p>
<p>ज्ञानसाधनस्य ब्रह्मचर्यस्य यज्ञसाधनत्वमप्यस्ति इति प्रतिपादयितुम् एकशब्दरूपितत्वेन</p>
<p>तयोः ऐक्यं सम्पादयति - <strong>ब्रह्मचर्येण</strong> इत्यादि । ब्रह्मचर्यपुरस्सरब्रह्मज्ञानवान् हि <strong>तं</strong> .</p>
<p>ब्रह्मलोकं विन्दते इत्यर्थः । अत्र, <strong>यो</strong> <strong>ज्ञाता</strong> <strong>ब्रह्मचर्येण</strong> इत्युक्तयां यो ज्ञाता-इत्यस्य</p>
<p>ब्रह्मचर्यसाध्यत्वं प्रतीयते । यो ज्ञाता इति शब्दैकदेशस्य योज्ञशब्दस्य यज्ञशब्दस्य च</p>
<p>साम्यकृताभेदाध्यवसायेन तदर्थाभेदाध्यवसायमूला यज्ञस्यापि ब्रह्मचर्यसाध्यता इति भावः ।</p>
<p>एवमुत्तरत्रापि द्रष्टव्यम् ।</p>
<p><strong>अथ</strong> इत्यादि । अत्रापि ब्रह्मप्राप्तिसाधनस्य ब्रह्मचर्यसाध्यस्य परमात्मपूजनस्य</p>
<p>&lsquo;दर्शपूर्णमासादीनाञ्च&rsquo; इष्टया इत्येकशब्दरूपितत्वेन अभेदाध्यवसायः ॥</p>
<hr>
<p><strong>[ब्रह्मचर्यस्यात्मरक्षकत्वम्</strong> <strong>]</strong></p>
<hr>
<p><strong>अथ</strong> <strong>यत्</strong> <strong>सत्त्रायणमित्याचक्षते,</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>ब्रह्मचर्येण</strong> <strong>ह्येव</strong> <strong>सत</strong></p>
<p><strong>आत्मनस्त्राणं</strong> <strong>विन्दते</strong> <strong>।</strong> <strong>अथ</strong> <strong>यन्मौनमित्याचक्षते,</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>ब्रह्मचर्येण</strong></p>
<p><strong>ह्येवात्मानमनुविद्य</strong> <strong>मनुते</strong> <strong>॥</strong> <strong>२</strong> <strong>॥</strong></p>
<p><strong>प्र. -</strong> <strong>अथ</strong> इत्यादि । अत्रापि ब्रह्मप्राप्तिसाधनस्य ब्रह्मचर्यसाध्यस्य विषयान्तर-</p>
<p>विमुखीकरणलक्षणस्य सच्छब्दिताऽऽत्मत्राणस्य गवामयनादिसत्रस्य च सत्त्रायणरूपैक-</p>
<p>शब्दरूपितत्वेन अभेदाध्यवसायः ।</p>
<p><strong>अथ</strong> <strong>यन्मौनम्</strong> इत्यादि । वाङ्नियमनलक्षणमौनस्य ब्रह्मचर्यसाध्यात्मश्रवणाधीनमननस्य</p>
<p>च मौनरूपैकशब्दरूपितत्वेन अभेदाध्यवसायः ॥</p>
<hr>
<p><strong>[व्रतोपवासादीनां</strong> <strong>ब्रह्मचर्यार्थत्वम्]</strong></p>
<hr>
<p><strong>अथ</strong> <strong>यदनाशकायनमित्याचक्षते,</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>एष</strong> <strong>ह्यात्मा</strong> <strong>न</strong> <strong>नश्यति,</strong></p>
<p><strong>यं</strong> <strong>ब्रह्मचर्येणानुविन्दते</strong> <strong>।</strong></p>
<hr>
<p><strong>अथ</strong> <strong>यदरण्यायनमित्याचक्षते,</strong> <strong>ब्रह्मचर्यमेव</strong> <strong>तत्</strong> <strong>।</strong> <strong>अरश्च</strong> <strong>ह</strong> <strong>वै</strong> <strong>ण्यश्चार्णवौ</strong></p>
<hr>
<p><strong>ब्रह्मलोके</strong> <strong>तृतीयस्यामितो</strong> <strong>दिवि</strong> <strong>।</strong> <strong>तदैरम्मदीयँ</strong> <strong>सरः</strong> <strong>तदश्वत्थः</strong> <strong>सोमसवनः</strong> <strong>।</strong></p>
<p><strong>तदपराजिता</strong> <strong>पूर्ब्रह्मणः,</strong> <strong>प्रभुविमितँ</strong> <strong>हिरण्मयम्</strong> <strong>॥</strong> <strong>३</strong> <strong>॥</strong></p>
<p><strong>प्र.-</strong> <strong>अथ</strong> <strong>यदनाशकायनम्</strong> इत्यादि । ब्रह्मचर्यसाध्यनाशाभावरूपफलस्य च</p>
<p>अनशनलक्षणमार्गस्य च अनाशकायनशब्दैक्यकृतोऽभेदः ।</p>
<p><strong>अथ</strong> <strong>यदरण्यायनम्</strong> इत्यादि । <strong>इतः</strong> - भूलोकापेक्षया तृतीये धुशब्दिते ब्रह्मलोके</p>
<p>अरण्यसंज्ञकार्णवौ स्तः । अतश्च अरण्यायनस्य ब्रह्मलोकस्य च अरण्यवासस्य च</p>
<p>अरण्यायनशब्दकृतोऽभेदः । भुवं चतुर्मुखलोकान्तान्तरिक्षलोकं च अपेक्ष्य भगवल्लोकस्य</p>
<p>तृतीयत्वम् । न तु चतुर्मुखलोकस्य तृतीयत्वमिति मन्तव्यम् । प्रश्नोपनिषदि चतुर्मुखलोकस्यापि</p>
<p>अन्तरिक्षलोककोटौ निवेशितत्वात् ।</p>
<p>प्रसङ्गात् भागवल्लोकचिह्नानि कनिचिदाह, <strong>तदैरम्मदीयम्</strong> इति । तत्र</p>
<p>ऐरम्मदीयनारकं सर: अतीति शेष:। इरया अमृतेन माद्यन्ते यस्मिन् <strong>तदैरम्मदीयम्</strong></p>
<p>अमृतमयं सर: इत्यर्थः । सोसवननामा अश्वत्थश्चास्ति इत्यर्थः । चन्द्रवदाह्लादकत्वात्</p>
<p>सोमसवतत्वम् । <strong>तदपराजिता</strong> <strong>पूर्ब्रह्मण:-</strong> <strong>तत्</strong> - तत्र अब्रह्मविद्भि: प्राप्तुमशक्यत्वेन</p>
<p>अपराजिता नाम परब्रह्मणः पूरी च अस्तीत्यर्थः । <strong>प्रभुविमितं</strong> <strong>हिरण्मयम्</strong> । मण्टपमिति</p>
<p><strong>शेषः</strong> । <strong>प्रभुणा</strong> भगवता विशेषण मितं स्वभोगभूमित्वेन विशेषतः परिगृहीतम् इत्यर्थः ।</p>
<p>भगवतः व्याप्तत्वेऽपि नित्यविग्रहविशिष्टतया सन्निधानात् विमितत्वम् ।अतश्च</p>
<p>तद्देशविशिष्टब्रह्मप्रप्तिरेव ब्रह्मप्रप्ति: इति भावः ॥</p>
<hr>
<p><strong>[ब्रह्मचर्यस्य</strong> <strong>मुक्तिप्रयोजकत्वम्]</strong></p>
<hr>
<p><strong>तद्य</strong> <strong>एवैतावरञ्च</strong> <strong>ण्यञ्चार्णवौ</strong> <strong>ब्रह्मलोके</strong> <strong>ब्रह्मचर्येणानुविन्दन्ति,</strong> <strong>तेषामेवैष</strong></p>
<p><strong>ब्रह्मलोकः</strong> <strong>।</strong> <strong>तेषाँ</strong> <strong>सर्वेषु</strong> <strong>लोकेषु</strong> <strong>कामचारो</strong> <strong>भवति</strong> <strong>॥</strong> <strong>४</strong> <strong>॥</strong></p>
<hr>
<p><strong>॥</strong> <strong>इति</strong> <strong>पञ्चमः</strong> <strong>खण्डः</strong> <strong>॥</strong></p>
<p>**प्र.-**प्रसङ्गादाह - <strong>तद्ये</strong> इत्यादि । ब्रह्मप्राप्तिसाधनीभूतारण्यशब्दितार्णवद्वयप्राप्तेः</p>
<p>ब्रह्मचर्याधीनत्वात् ब्रह्मचर्यमेव सर्वसाधनोत्कृष्टमिति भावः ॥</p>
<hr>
<p><strong>॥</strong> <strong>इति</strong> <strong>पञ्चमखण्डभाष्यम्</strong> <strong>॥</strong></p>
<p><strong>षष्ठः</strong> <strong>खण्डः</strong></p>
<p><strong>[उत्क्रान्तिनिरूपणम्]</strong></p>
<hr>
<p><strong>अथ</strong> <strong>या</strong> <strong>एता</strong> <strong>हृदयस्य</strong> <strong>नाड्यः,</strong> <strong>ताः</strong> <strong>पिङ्गळस्याणिम्नस्तिष्ठन्ति</strong> <strong>शुक्लस्य</strong> <strong>नीलस्य</strong></p>
<p><strong>पीतस्य</strong> <strong>लोहितस्येति</strong> <strong>।</strong> <strong>असौ</strong> <strong>वा</strong> <strong>आदित्यः</strong> <strong>पिङ्गळः</strong> <strong>।</strong> <strong>एष</strong> <strong>शुक्ल</strong> <strong>एष</strong> <strong>नील</strong> <strong>एष</strong> <strong>पीत</strong></p>
<p><strong>एष</strong> <strong>लोहितः</strong> <strong>॥१॥</strong></p>
<hr>
<p><strong>प्र.</strong>-उक्तब्रह्मलोकप्राप्तिसाधनतया मूर्धन्यनाडीगमनं प्रस्तौति <strong>अथ</strong> इत्यादि ।</p>
<p>हृदयसम्बन्धिन्यः नाड्यः पिङ्गल-शुक्ल-नीलादिनानारूपसूक्ष्मान्नरससंपूर्णाः तिष्ठन्ति इत्यर्थः ।</p>
<p><strong>असौ</strong> <strong>वा</strong> इत्यादि । आदित्यस्य पिङ्गलशुक्लनीलपीतादिनानारूपाश्रयत्वञ्च मधुविद्या प्रसिद्धम् ,</p>
<p>प्रत्यक्षसिद्धश । ततश्च एतद्रश्मिसम्बन्धादेव अन्नरसस्य नानारूपत्वं च इति भावः ॥</p>
<hr>
<p><strong>तद्यथा</strong> <strong>महापथ</strong> <strong>आतत</strong> <strong>उभौ</strong> <strong>ग्रामौ</strong> <strong>गच्छतीमञ्चामुञ्च,</strong> <strong>एवमेवैता</strong> <strong>आदित्यस्य</strong></p>
<p><strong>रश्मय</strong> <strong>उभौ</strong> <strong>लोकौ</strong> <strong>गच्छतीमञ्चामुञ्च</strong> <strong>।</strong> <strong>अमुष्मादादित्यात्</strong> <strong>प्रतायन्ते</strong> <strong>;</strong> <strong>ता</strong> <strong>आसु</strong></p>
<p><strong>नाडीषु</strong> <strong>सृप्ताः</strong> <strong>।</strong> <strong>आभ्यो</strong> <strong>नाडीभ्यः</strong> <strong>प्रतायन्ते</strong> <strong>;</strong> <strong>तेऽमुष्मिन्नादित्ये</strong> <strong>सृप्ताः</strong> <strong>॥</strong> <strong>२</strong> <strong>॥</strong></p>
<hr>
<p><strong>प्र.-तद्यथा</strong> इति । यथा विस्तीर्णो महान् पन्थाः ग्रामद्वयप्रविष्टः भवति, तथा</p>
<p>आदित्यरश्मय: लोकद्वयानुप्रविष्टाः इत्यर्थः । लोकद्वयप्रवेशक्रममाह - <strong>अमुष्मात्</strong> इति ।</p>
<p><strong>प्रतायन्ते</strong> - सन्तताः । <strong>सृप्ताः</strong> प्रविष्टाः । रश्मीनाम् उभयलिङ्गत्वात् <strong>ते</strong> <strong>ताः</strong> इति च</p>
<p>निर्देश: । शिष्टं स्पष्टम् ॥</p>
<hr>
<p><strong>तद्यत्रैतत्</strong> <strong>सुप्तः</strong> <strong>समस्तः</strong> <strong>संप्रसन्नः</strong> <strong>स्वप्नं</strong> <strong>न</strong> <strong>विजानाति,</strong> <strong>आसु</strong> <strong>तदा</strong> <strong>नाडीषु</strong></p>
<p><strong>सृप्तो</strong> <strong>भवति</strong> <strong>।</strong> <strong>तं</strong> <strong>न</strong> <strong>कश्चन</strong> <strong>पाप्मा</strong> <strong>स्पृशति</strong> <strong>।</strong> <strong>तेजसा</strong> <strong>हि</strong> <strong>तदा</strong> <strong>संपन्नो</strong> <strong>भवति</strong> <strong>॥</strong> <strong>३</strong> <strong>॥</strong></p>
<p><strong>प्र. -</strong> <strong>तद्यत्र</strong> इत्यादि । <strong>तत्</strong> - तस्मादित्यर्थः । <strong>यत्र</strong> यदा <strong>समस्त</strong>: उपसंहृतकरणमण्डल:</p>
<p>अत एव <strong>सम्प्रसन्नः</strong> - बाह्यविषयसंपर्कजनितकालुष्यशून्यः <strong>स्वप्नं</strong> <strong>न</strong> <strong>विजानाति</strong> - न</p>
<p>पश्यति इत्येतत् । स्वप्नादर्शनं सुषुप्तिरिति यावत् । <strong>तदा</strong> <strong>आसु</strong> <strong>नाडीषु</strong> <strong>सृप्तः</strong> - प्रविष्टः</p>
<p>भवति । पुरीतद्गतब्रह्मगमनाय नाडीषु प्रविष्टः भवति इत्यर्थः ।</p>
<p>&lsquo;नाड्यो द्वासप्ततिः सहस्राणि हृदयात् पुरीततमभिप्रतिष्ठन्ते । ताभिः प्रत्यवसृप्य</p>
<p>पुरीतति शेते&rsquo; (बृ.उ.४-१-१९) इति श्रुत्यन्तरात् । नाडीपुरीतद्ब्रह्मणां समुच्चयेन</p>
<p>सुषुभिस्थानत्वस्य तदभावो नाडीषु तच्छ्रुतेरात्मनि च&rsquo; (ब्र.सू. ३-२-७) इत्यत्र स्थितत्वात्</p>
<p>नाडीनामपि सुषुप्तिस्थानत्वमस्तीति द्रष्टव्यम् । <strong>तन्न</strong> इत्यादि । सुषुप्तौ सतोऽपि कर्मण:</p>
<p>फलजननसामर्थ्य नास्तीत्यर्थः । <strong>न</strong> <strong>कश्चन</strong> <strong>पाप्मा</strong> <strong>स्पृशति</strong> इत्यस्मिन् वाक्ये अनुष्ठानाशक्तिः</p>
<p>विवक्षिता इति व्यासार्यवचनस्यापि अयमेवार्थः । तत्र हेतुमाह - <strong>तेजसा</strong> इत्यादि । &lsquo;सता</p>
<p>सोम्य तदा सम्पन्नो भवति&rsquo; (छां.उ.६-८-१) इति श्रुतेः तेजश्शब्दः प्रकाशत्वगुणयोगात्</p>
<p>ब्रह्मपरः । ब्रह्मणि सम्पत्तिर्नाम देहेन्द्रियाधिष्ठातृत्वराहित्येन ब्रह्मणि अवस्थानम् ।</p>
<p>सम्पत्यधिकरणस्य करणत्यविवक्षया तृतीयानिर्देशः ॥</p>
<hr>
<p><strong>अथ</strong> <strong>यत्रैतदबलिमानं</strong> <strong>नीतो</strong> <strong>भवति,</strong> <strong>तमभित</strong> <strong>आसीना</strong> <strong>आहुः,</strong> <strong>जानासि</strong> <strong>मां</strong></p>
<p><strong>जानासि</strong> <strong>मामिति</strong> <strong>।</strong> <strong>स</strong> <strong>यावदस्माच्छरीरादनुत्क्रान्तो</strong> <strong>भवति,</strong> <strong>तावज्जानाति</strong> <strong>॥</strong> <strong>४</strong> <strong>॥</strong></p>
<p><strong>प्र.-अथ</strong> इति । अथशब्दः अर्थान्तरप्रस्तावार्थः । अबलस्य भावः अबलिमा</p>
<p>अबलत्वम् - रोगादिकृतदौर्बल्यं नीतो भवतीत्येतत् । <strong>यत्र</strong> यदा इत्यर्थः । यदा दौर्बल्यं</p>
<p>प्राप्तवानित्यर्थः । <strong>तमभितः</strong> इत्यादि । <strong>तं</strong> &lsquo;तादृशदशाविष्टं परित: वर्तमानाः बान्धवाः</p>
<p><strong>मां</strong> <strong>जानासि</strong> किं ? <strong>मां</strong> <strong>जानासि</strong> किम् ? इत्याहुः । यद्वा <strong>एतत्</strong> - एतासु नाडीषु स्थितः</p>
<p>इत्यर्थः । <strong>स</strong> <strong>यावत्</strong> इत्यादि । स्पष्टोऽर्थः ॥</p>
<hr>
<p><strong>अथ</strong> <strong>यत्रैतदस्माच्छरीरादुत्क्रामति,</strong> <strong>अथैतैरेव</strong> <strong>रश्मिभिरूर्ध्वं</strong> <strong>आक्रमते।स</strong></p>
<p><strong>ओमिति</strong> <strong>वाहोद्वा</strong> <strong>मीयते</strong> <strong>।</strong> <strong>स</strong> <strong>यावत्</strong> <strong>क्षिप्येन्मनः,</strong> <strong>तावदादित्यं</strong> <strong>गच्छति</strong> <strong>।</strong> <strong>एतद्वै</strong></p>
<p><strong>खलु</strong> <strong>लोकद्वारं</strong> <strong>विदुषां</strong> <strong>प्रपदनं</strong> <strong>निरोधोऽविदुषाम्</strong> <strong>॥</strong> <strong>५</strong> <strong>॥</strong></p>
<p><strong>प्र.-अथ</strong> इत्यादि । <strong>एतैरेव</strong> <strong>रश्मिभिः</strong> - पूर्वोक्तै: आदित्यरश्मिभिः इत्यर्थः । इदञ्च</p>
<p>वाक्यम् उत्क्रान्तिपादे चिन्तितम् । निशि मृतस्य विदुषः रश्म्यनुसारेण गमनासम्भवात्</p>
<p>रश्मिभिरेव गमनमिति न नियमः । &lsquo;अर्थतैरेव रश्मिभिरूर्ध्वमाक्रमते&rsquo; इति वचनं तु</p>
<p>पक्षप्राप्तविषयम् । एवकारः अत्यन्तायोगव्यवच्छेदार्थः इति पूर्वपक्षे प्राप्ते उच्यते '</p>
<p>रश्यनुसारी&rsquo; (ब्र.सू. ४-२-१७) । विद्वान् नियमेन रश्मीन् अनुसत्यैव गच्छति । एतैरेव</p>
<p>रश्मिभिः&rsquo; इति एवकारस्य क्रियासङ्गतैवकारत्वाभावेन अत्यन्तायोगव्यवच्छेदकत्वासम्भवेन</p>
<p>अन्ययोगव्यवच्छेदकत्वस्यैव वक्तव्यत्वात् । यदुक्तम् निशि मृतस्य रश्म्यसम्भवात्</p>
<p>रश्मीन् अनुसृत्य गमनं नोपपद्यते इति - तन्न । निदाघसमये हि रात्रावपि ऊष्मोपलम्भात्</p>
<p>रश्मिसम्भवः । हेमन्तादौ तु हिमाभिभवात् दुर्दिने इव ऊष्मानुपलम्भः । श्रूयते च</p>
<p>नाडीरश्मीनां सर्वदा अन्योन्यान्वयः । &lsquo;तद्यथा महापथ आतते उभौ ग्रामौ गच्छति</p>
<p>इमञ्चामुञ्च, एवमेवैता आदित्यस्य रश्मयः उभौ लोकौ गच्छन्ति इमञ्चामुञ्च । अमुष्मादादित्यात्</p>
<p>प्रतायन्ते, ता आसु नाडीषु सप्ताः । आभ्यो नाडीभ्यः प्रतायन्ते, तेऽमुष्मिन्नादित्ये सृप्ताः&rsquo;</p>
<p>(छां.उ.८-६-२) इति - इति ।</p>
<p><strong>स</strong> <strong>ओमिति</strong> <strong>वाहोद्वा</strong> <strong>मीयते</strong> <strong>।</strong> <strong>सः</strong> विद्वान्, &lsquo;ओं तत् सदिति निर्देशो ब्रह्मणस्त्रिविधः</p>
<p>स्मृतः&rsquo; (भ.गी.१७-२३), &lsquo;तस्योदिति नाम&rsquo; (छां.उ.१-६-७) इति च प्रमाणप्रसिद्धं</p>
<p>परमात्मानम् आह कीर्तयति, कीर्तयन्नेव च <strong>मीयते</strong> प्रमीयते च । मरणकाले तस्य</p>
<p>भगवन्नामस्मरणं सम्भवति । यद्वा - सः एतैः रश्मिभिः उन्मीयते उन्नीयते च । एक:</p>
<p>वाशब्दोऽवधारणार्थः । <strong>स</strong> <strong>यावत्</strong> इति । मनोवेगेन आदित्यं सः गच्छतीत्यर्थः । न च</p>
<p><strong>स</strong> <strong>यावत्क्षिप्येन्</strong> <strong>मनः</strong> <strong>तावदादित्यं</strong> <strong>गच्छति</strong> इति त्वरावचनेन रश्म्यनुसारिमार्गस्य</p>
<p>मार्गान्तरवैलक्षण्यप्रतीते: मार्गभेदः शङ्क्यः । &lsquo;अर्चिरादिना तत्प्रथितेः&rsquo; (ब्र.सू.४-३-१)</p>
<p>इत्यधिकरणे नानाशाखासु तस्यैव मार्गस्य प्रथितेः प्रत्यभिज्ञानात् अर्चिरादिः एकः एव</p>
<p>मार्गः । अतः अर्चिरादिनैव मार्गेण विद्वान् गच्छतीति समर्थितत्वात् । &lsquo;स यावत्क्षिप्येन्मनः&rsquo;</p>
<p>इति त्वरावचनस्य, काश्मीरापेक्षया मगधान् क्षिप्रं गच्छतीतिवत् गन्तव्यस्वर्गाद्यपेक्षया</p>
<p>आदित्यगमनस्य शैघ्र्येणापि उपपत्तेः न दोषः ।</p>
<p><strong>एतद्वै</strong> इत्यादि । <strong>विदुषां</strong> - ब्रह्मलोकस्य द्वारं, <strong>प्रपदनं</strong>. - प्रपद्यते अनेन इति</p>
<p><strong>प्रपदनं</strong> - प्राप्तिसाधनम् यः आदित्यः । द्वारापेक्षया नपुंसकनिर्देशः <strong>एतत्</strong> इति ।</p>
<p>अविदुषाञ्च <strong>निरोधो</strong> - &lsquo;रोधकः&rsquo; । अविद्वांसः हि सूर्यमण्डलभेदासामर्थ्यात् न गन्तुं</p>
<p>शक्नुवन्ति इत्यर्थः ॥</p>
<hr>
<p><strong>[विदुषः</strong> <strong>मूर्धन्यनाड्या</strong> <strong>उत्क्रमणम्</strong> <strong>]</strong></p>
<p><strong>तदेष</strong> <strong>श्लोकः</strong></p>
<p><strong>शतञ्चैका</strong> <strong>च</strong> <strong>हृदयस्य</strong> <strong>नाड्यस्तासां</strong> <strong>मूर्धानमभिनिस्सृतैका</strong> <strong>।</strong></p>
<p><strong>तयोर्ध्वमायन्नमृतत्वमेति</strong> <strong>विष्वङ्ङ्न्या</strong> <strong>उत्क्रमणे</strong> <strong>भवन्ति</strong> <strong>।</strong> <strong>उत्क्रमणे</strong> <strong>भवन्ति</strong> <strong>॥६॥</strong></p>
<hr>
<p><strong>॥</strong> <strong>इति</strong> <strong>षष्ठः</strong> <strong>खण्डः</strong> <strong>॥</strong></p>
<p><strong>प्र.-तदेष</strong> <strong>श्लोकः</strong> । <strong>तत्</strong> - तस्मिन्विषये <strong>एष:</strong> वक्ष्यमाणः श्लोकः प्रवृत्तः</p>
<p>इत्यर्थः । <strong>शतञ्च</strong> इत्यादि । मूर्धन्यनाड्या गच्छन् मुक्तिं प्राप्नोति । <strong>विष्वङ्ङ्न्या:</strong></p>
<p>नानागतयः इतरनाड्यस्तु उत्क्रमणमात्रे प्रभवन्ति । न तु अमृतत्वसाधनीभूत - ऊर्ध्वगतौ</p>
<p>इत्यर्थः । यद्वा विष्वगुत्क्रमणे अन्याः नाड्यः उपयुज्यन्ते इत्यर्थः । शिष्टं स्पष्टम् ॥</p>
<hr>
<p><strong>॥</strong> <strong>इति</strong> <strong>षष्ठखण्डभाष्यम्</strong> <strong>।</strong></p>
<hr>
<p><strong>सप्तमः</strong> <strong>खण्डः</strong></p>
<hr>
<p><strong>[प्रजापतिविद्या]</strong></p>
<hr>
<p><strong>य</strong> <strong>आत्माऽपहतपाप्मा</strong> <strong>विजरो</strong> <strong>विमृत्युर्विशोको</strong> <strong>विजिघत्सोऽपिपासः</strong> <strong>सत्यकाम:,</strong></p>
<p><strong>सत्यसङ्कल्पः,</strong> <strong>सोऽन्वेष्टव्यः</strong> <strong>स</strong> <strong>विजिज्ञासितव्यः</strong> <strong>।</strong> <strong>स</strong> <strong>सर्वांश्च</strong> <strong>लोकानाप्नोति</strong> <strong>सर्वांश्च</strong></p>
<p><strong>कामान्</strong> <strong>यस्तमात्मानमनुविद्य</strong> <strong>विजानातीति</strong> <strong>ह</strong> <strong>प्रजापतिरुवाच</strong> <strong>॥</strong> <strong>१</strong> <strong>॥</strong></p>
<p><strong>प्र.</strong>-एवं दहरविद्यां समाप्य तदङ्गभूतां प्रत्यगात्मविद्या प्रस्तौति : <strong>य</strong> <strong>आत्मा</strong></p>
<p>इत्यादि । <strong>यस्तम्</strong> इत्यादि । अत्र &ldquo;अनुविद्य इति वाक्यार्थज्ञानम् उच्यते । विजानाति</p>
<p>इति ध्यानम्&rdquo; इति लघुसिद्धान्ते भाषितम् । शिष्टं स्पष्टम् ॥</p>
<hr>
<p><strong>तद्धोभये</strong> <strong>देवासुरा</strong> <strong>अनुबुबुधिरे</strong> <strong>।</strong> <strong>ते</strong> <strong>होचुः</strong> <strong>-</strong> <strong>हन्त</strong> <strong>तमात्मानमन्विच्छामो</strong></p>
<p><strong>यमात्मानमन्विष्य</strong> <strong>सर्वांश्च</strong> <strong>लोकानाप्नोति</strong> <strong>सर्वांश्च</strong> <strong>कामानिति</strong> <strong>।</strong></p>
<p><strong>इन्द्रो</strong> <strong>हैव</strong> <strong>देवानामभिप्रवव्राज</strong> <strong>;</strong> <strong>विरोचनोऽसुराणाम्</strong> <strong>।</strong> <strong>तौ</strong> <strong>हासंविदानावेव</strong></p>
<p><strong>समित्पाणी</strong> <strong>प्रजापतिसकाशमाजग्मतुः</strong> <strong>॥</strong> <strong>२</strong> <strong>॥</strong></p>
<p><strong>प्र. -</strong> <strong>तद्धोभये</strong> <strong>देवासुरा</strong> <strong>अनुबुबुधिरे</strong> । <strong>तत्</strong> प्रजापतिवचनम् ऐतिह्यरूपेण देवा:,</p>
<p>असुराश्च उभयेऽपि <strong>अनुबुबुधिरे</strong> श्रुतवन्तः इत्यर्थः । <strong>ते</strong> <strong>होचुः</strong> इत्यादि ।<strong>अन्विच्छाम:</strong></p>
<p>&lsquo;अवगच्छामः&rsquo; इत्यर्थः । शिष्टं स्पष्टम् । <strong>इन्द्रो</strong> <strong>हैव</strong> इति । देवानां मध्य इन्द्रश्च,</p>
<p>असुराणां मध्ये विरोचनश्च प्रजापतिसमीपं गन्तुं प्रस्थितौ इत्यर्थः । <strong>तो</strong> <strong>हासंविदानौ</strong></p>
<p>इति । <strong>असंविदानौ</strong> - परस्परासूयया परस्परसम्मन्त्रणम् अकुर्वन्तौ इत्यर्थः । शिष्टं, स्पष्टम् ॥</p>
<hr>
<p><strong>[इन्द्रविरोचनयोः</strong> <strong>ब्रह्मचर्यवासः]</strong></p>
<hr>
<p><strong>तौ</strong> <strong>ह</strong> <strong>द्वत्रिंशतं</strong> <strong>वर्षाणि</strong> <strong>ब्रह्मचर्यमूषतुः</strong> <strong>।</strong> <strong>तौ</strong> <strong>ह</strong> <strong>प्रजापतिरुवाच</strong></p>
<p><strong>किमिच्छन्ताववास्तमिति</strong> <strong>।</strong> <strong>तौ</strong> <strong>होचतुर्य</strong> <strong>आत्माऽपहतपाप्मा</strong> <strong>विजरो</strong> <strong>विमृत्युविंशोको</strong></p>
<p><strong>विजिघत्सोऽपिपासः</strong> <strong>सत्यकामः</strong> <strong>सत्यसङ्कल्प:</strong> <strong>सोऽन्वेष्टव्यः</strong> <strong>स</strong> <strong>विजिज्ञासितव्यः</strong></p>
<p><strong>स</strong> <strong>सर्वांश्च</strong> <strong>लोकानाप्नोति</strong> <strong>सर्वांश्च</strong> <strong>कामान्</strong> <strong>यस्तमात्मानमनुविद्य</strong> <strong>विजानातीति</strong></p>
<p><strong>भगवतो</strong> <strong>वचो</strong> <strong>वेदयन्ते</strong> <strong>।</strong> <strong>तमिच्छन्ताववास्तमिति</strong> <strong>॥</strong> <strong>३</strong> <strong>॥</strong></p>
<p><strong>प्र.</strong> <strong>तौ</strong> इत्यादि । <strong>द्वात्रिंशद्वर्षाणि</strong> शुश्रूषापरौ भूत्वा <strong>ब्रह्मचर्यं</strong> चेरतुः इत्यर्थः । <strong>तौ</strong></p>
<p><strong>ह</strong> इत्यादि । किं प्रयोजनमुद्दिश्य उषितवन्तौ इति पृष्टवान् इत्यर्थः । <strong>तौ</strong> <strong>होचतुः-य</strong></p>
<p><strong>आत्माऽपहतपाप्मा</strong> इत्यादि । य आत्माऽ पहत पाप्मा इत्यादि हि <strong>भगवतः</strong> पूज्यस्य</p>
<p>तव वचः वेदयन्ते ऐतिह्यरूपेण जनाः । <strong>तमिच्छन्ताववास्तम्</strong> - तज्ज्ञानमिच्छन्तौ</p>
<p>आवां ब्रह्मचर्यम् उषितवन्तौ इति तौ प्रजापतिं प्रत्यूचतुः इत्यर्थः । <strong>अवास्तम्</strong> इति</p>
<p>पुरुषव्यत्ययः छान्दसः ॥</p>
<hr>
<p><strong>[ताभ्यां</strong> <strong>प्रजापत्युपदेशस्य</strong> <strong>प्रतिबिम्बात्मपरत्वग्रहः]</strong></p>
<hr>
<p><strong>तौ</strong> <strong>ह</strong> <strong>प्रजापतिरुवाच</strong> <strong>य</strong> <strong>&lsquo;एषोऽक्षिणि</strong> <strong>पुरुषो</strong> <strong>दृश्यते,</strong> <strong>एष</strong> <strong>आत्मेति</strong></p>
<p><strong>होवाचैतदमृतमभयमेतद्ब्रह्मेति</strong> <strong>।</strong> <strong>अथ</strong> <strong>योऽयं</strong> <strong>भगवोऽप्सु</strong> <strong>परिख्यायते</strong> <strong>यश्चायमादर्शे</strong></p>
<p><strong>कतम</strong> <strong>एष</strong> <strong>इति</strong> <strong>।</strong> <strong>एष</strong> <strong>उ</strong> <strong>एवैषु</strong> <strong>सर्वेष्वन्तेषु</strong> <strong>परिख्यायत</strong> <strong>इति</strong> <strong>स</strong> <strong>होवाच</strong> <strong>॥</strong> <strong>४</strong> <strong>॥</strong></p>
<hr>
<p><strong>॥</strong> <strong>इति</strong> <strong>सप्तमः</strong> <strong>खण्डः</strong> <strong>॥</strong></p>
<p><strong>प्र. -</strong> <strong>तौ</strong> <strong>ह</strong> इत्यादि । अत्र, य एषोऽक्षिणि पुरुषो दृश्यते&rsquo; (छां.उ.४-१५-१) इति न इह</p>
<p>अक्षिपुरुषः परमात्मा । एवं त्वेव ते भूयोऽनुव्याख्यास्यामि&rsquo;(छां.उ.८-९-३) इत्युपक्रम्य स्वप्नाद्यव-</p>
<p>स्थानाम् अभिधानात् । न चायं छायादिपुरुषः प्रजापतिना उपदिश्यते, आत्मजिज्ञासया उपसन्नयोः</p>
<p>तयोः तदुपदेशायोगात् । आत्मत्वामृतत्वाभयत्वब्रह्मत्वाद्ययोगाच्च । अतः अत्र प्रजापतिना प्रत्यगात्मैव</p>
<p>उपदिश्यते । न च इह <strong>अक्षिणि</strong> जीवस्थितिः उपदिश्यते, अपि तु अक्षिप्रसादविकाराभ्यां जीवस्य</p>
<p>स्थितिगती निश्चीयेते । अतः अक्ष्णोः जीवस्थितिगतिसूचकत्वात् <strong>अक्षिणि</strong> <strong>दृश्यते</strong> इत्युक्तम् ।</p>
<p>कर्मणः सामर्थ्यसूचकत्वाभिप्रायेण, अस्मिन् कर्मणि अस्य सामर्थ्यं दृष्टमितिवत् ।</p>
<p>ततश्च गृहे स्थित्वा निर्गच्छन् पुरुषः यथा गृहात् अन्यः, एवं शरीरे स्थितिगतिमान्</p>
<p>आत्माऽपि शरीरात् अन्यः इत्युक्तं भवति । <strong>अमृतम्</strong> इति निरतिशयसुखरूपत्वम्,</p>
<p><strong>अभयम्</strong> इति दुःखासंभिन्नत्वम्, <strong>ब्रह्म</strong> इति असङ्कुचितविज्ञानतया बृहत्वं च उक्तम् इति</p>
<p>व्यासायैः उक्तम् ।</p>
<p><strong>अथ</strong> इत्यादि । एवं प्रत्यगात्मनि प्रजापतिना उपदिष्टे, छायापुरुषः आत्मा इत्युपदिष्टः</p>
<p>इति भ्रान्त्या स्वगृहीतच्छायापुरुषात्मत्वदृढीकरणाय जलादर्शादिप्रतिबिम्बोऽपि</p>
<p>अक्षिप्रतिबिम्बाभिन्नात्मैव ? उत तद्भिन्नोऽनात्मा ? इत्यभिप्रायेण पप्रच्छतुः इत्यर्थः । एवं</p>
<p>ताभ्यां पृष्टः प्रजापतिः तयोः भ्रान्तिम् अनिराकुर्वन्नेव आह - <strong>एष</strong> इत्यादि । यः चक्षुषि</p>
<p>दृश्यत्वेन मया उक्तः, सः आत्मा सर्वान्तर: जलादिष्वपि न भिद्यते इत्युत्तरं ददौ इत्यर्थः ।</p>
<p>शिष्यभ्रान्तिम् अनिराकृत्य तद्भ्रान्तिदृढीकरणाय इत्थम् उत्तरं ददत: आचार्यस्य अयम्</p>
<p>अभिप्राय: - सुरासुरेन्द्रौ इन्द्रविरोचनौ स्वात्मनि अध्यारोपितपाण्डित्यमहत्त्वातिशयौ;</p>
<p>तथैव जगति प्रसिद्धौ च । तद्यदि, &lsquo;युवां भ्रान्तौ&rsquo; इति ब्रूयाम्, तदा चित्तावसादात् पुनः</p>
<p>प्रश्नग्रहणधारणेषु भग्नोत्साहौ स्याताम् । अतः यथाश्रुतप्रश्नमात्रस्य उत्तरमिदानीं वक्तव्यमिति ।</p>
<p>अनेन च उत्तरेण पूर्वोत्पन्नप्रतिबिम्बात्मभ्रमः दृढीभवति चेत् - भवतु । दृढीभूतोऽपि स</p>
<p>भ्रम: उदशरावनिरीक्षणनियोजनोपायेन अपनेष्यते इति च । अत एव तद्भ्रमापनयनार्थमेव</p>
<p>&lsquo;उदशराव आत्मानमवेक्ष्य यदात्मनो न विजानीथः तन्मे प्रब्रूतमिति&rsquo; (छां.उ.८-८-१)</p>
<p>उदशरावावेक्षणे तो नियुयोज । अत्र व्यासार्यै: एतादृशाभिप्रायपरिकल्पनस्य अतिक्लिष्टत्वात् ,</p>
<p><strong>वोऽयं</strong> <strong>भगवोऽप्सु</strong> <strong>परिख्यायते</strong> <strong>यश्चायमादर्शे</strong> <strong>कतम</strong> <strong>एष</strong> <strong>इति</strong> <strong>एष</strong> <strong>उ</strong> <strong>एवैषु</strong> <strong>सर्वेष्वन्तेषु</strong></p>
<p><strong>परिख्यायते</strong> इत्येतावान् सर्वोऽशोऽपि प्रश्नः एव । प्रश्नवाक्यमध्यगत: इतिशब्दः प्रश्नान्ते</p>
<p>निवेशितव्यः । <strong>इति</strong> <strong>स</strong> <strong>होवाच</strong> इत्येतत् उत्तरस्य उदशरावब्राह्मणस्य शेषभूतम् ।</p>
<p>&lsquo;उदशराव आत्मानमवेक्ष्य यदात्मनो न विजानीथः, तन्मे प्रब्रूतमिति&rsquo; इति होवाच</p>
<p>इत्युत्तरेणान्वयः । तत्र च एक: इतिशब्दः समाप्तिद्योतकः । अन्यस्तु प्रकारवचनः । अथवा</p>
<p>कतम एष इति इत्यत्र इतिशब्दः वक्ष्यमाणवचनः । अन्यत्र तु उक्तवचनः । यद्वा</p>
<p>प्रश्नवाक्ये प्रथमः इति शब्द: प्रकारवचनः, द्वितीयस्तु प्रश्नसमाप्तिद्योतकः । स होवाच</p>
<p>इति तु उत्तरशेषभूतम् । प्रब्रूतम् इति सहोवाच इत्यन्वये इत्येवं न इति शब्दद्वयवैयर्थ्यम्</p>
<p>इत्यभिप्रेत्य प्रजापतिहृदयानभिज्ञानेन छायापुरुषः उपदिष्टः इति मत्वा पुनः पप्रच्छतुः</p>
<p>योऽयं भगवोऽप्सु परिख्यायत इत्यादिना । &lsquo;सर्वेष्वन्तेषु नेत्रादिस्थानेषु परिख्यायते</p>
<p>कतम एष इत्यर्थः&rsquo; इत्युक्तम् । चक्षुरादिप्रतिबिम्बः एव आत्मा इति स्वग्रहण<strong>दाढ्यार्थै</strong></p>
<p>पुनरपि पप्रच्छतुरिति भावः । अप्सु परिख्यायते, आदर्शे परिख्यायते इत्येवं प्रकारेण</p>
<p>जलादिष्वन्तेषु स्थानेषु यः दृश्यते, स नेत्रे दृश्यमानः एषः भवदुक्तः एव किम् ? उत</p>
<p>अन्यः ? कतमः एषः ? <strong>इत्यर्थः</strong> इति व्यासार्याणाम् अभिप्रायः ॥</p>
<hr>
<p><strong>॥</strong> <strong>इति</strong> <strong>सप्तमखण्डभाष्यम्</strong> <strong>॥</strong></p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/15_aS/">छान्दोग्योपनिषत् अष्टमः प्रपाठकः-खण्डः 1-7 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: छान्दोग्योपनिषत् अष्टमः प्रपाठकः-खण्डः 1-7</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2023 May 14 02:46:18 UTC. (<a href="http://google.com/search?q=02%3a46%3a18%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
