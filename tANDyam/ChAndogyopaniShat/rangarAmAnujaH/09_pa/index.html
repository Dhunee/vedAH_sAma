<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>साम-वेदे विश्वासटिप्पन्यः  | छान्दोग्योपनिषत् पञ्चमः प्रपाठकः-खण्डः 10-24</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_sAma/tANDyam/ChAndogyopaniShat/rangarAmAnujaH/09_pa/" rel="alternate" type="application/rss+xml" title="साम-वेदे विश्वासटिप्पन्यः" />
    <link href="/vedAH_sAma/tANDyam/ChAndogyopaniShat/rangarAmAnujaH/09_pa/" rel="feed" type="application/rss+xml" title="साम-वेदे विश्वासटिप्पन्यः" />

    <meta property="og:title" content="छान्दोग्योपनिषत् पञ्चमः प्रपाठकः-खण्डः 10-24" />
<meta property="og:description" content="छान्दोग्योपनिषत्
पञ्चमः प्रपाठकः
दशमः खण्डः (Continued)
[मार्गद्वयभ्रष्टानां तृतीयागतिः]
अथैतयोः पथोर्न कतरेण च न तानीमानि क्षुद्राण्यसकृदावर्तीनि भूतानि
भवन्ति जायस्व म्रियस्वेति - एतत् तृतीयं स्थानम् । तेनासौ लोको न सम्पूर्यते ।
तस्माज्जगुप्सेत । तदेष श्लोकः ॥ ८ ॥
प्र. - वेत्थ यथाऽसौ लोको न सम्पूर्यता (३)&rsquo; इति चतुर्थप्रश्नं प्रतिवक्ति - अथैतयोः
न&hellip;&hellip;सम्पूर्यते । अथ शब्दः प्रतिवचनान्तरोपक्रमे । यानि भूतानि उक्तयोः एतयोः
देवयानपितृयाणयोः पथोः मध्ये कतरेण च न केनापि मार्गेण न गच्छन्ति
मार्गद्वयप्राप्तिहेतुभूतविद्याकर्मरहिताः इत्यर्थः । तानीमानि भूतानि क्षूद्राणि -" />
<meta property="og:type" content="article" />
<meta property="og:url" content="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/" /><meta property="article:section" content="tANDyam" />



<meta itemprop="name" content="छान्दोग्योपनिषत् पञ्चमः प्रपाठकः-खण्डः 10-24">
<meta itemprop="description" content="छान्दोग्योपनिषत्
पञ्चमः प्रपाठकः
दशमः खण्डः (Continued)
[मार्गद्वयभ्रष्टानां तृतीयागतिः]
अथैतयोः पथोर्न कतरेण च न तानीमानि क्षुद्राण्यसकृदावर्तीनि भूतानि
भवन्ति जायस्व म्रियस्वेति - एतत् तृतीयं स्थानम् । तेनासौ लोको न सम्पूर्यते ।
तस्माज्जगुप्सेत । तदेष श्लोकः ॥ ८ ॥
प्र. - वेत्थ यथाऽसौ लोको न सम्पूर्यता (३)&rsquo; इति चतुर्थप्रश्नं प्रतिवक्ति - अथैतयोः
न&hellip;&hellip;सम्पूर्यते । अथ शब्दः प्रतिवचनान्तरोपक्रमे । यानि भूतानि उक्तयोः एतयोः
देवयानपितृयाणयोः पथोः मध्ये कतरेण च न केनापि मार्गेण न गच्छन्ति
मार्गद्वयप्राप्तिहेतुभूतविद्याकर्मरहिताः इत्यर्थः । तानीमानि भूतानि क्षूद्राणि -">

<meta itemprop="wordCount" content="5308">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="छान्दोग्योपनिषत् पञ्चमः प्रपाठकः-खण्डः 10-24"/>
<meta name="twitter:description" content="छान्दोग्योपनिषत्
पञ्चमः प्रपाठकः
दशमः खण्डः (Continued)
[मार्गद्वयभ्रष्टानां तृतीयागतिः]
अथैतयोः पथोर्न कतरेण च न तानीमानि क्षुद्राण्यसकृदावर्तीनि भूतानि
भवन्ति जायस्व म्रियस्वेति - एतत् तृतीयं स्थानम् । तेनासौ लोको न सम्पूर्यते ।
तस्माज्जगुप्सेत । तदेष श्लोकः ॥ ८ ॥
प्र. - वेत्थ यथाऽसौ लोको न सम्पूर्यता (३)&rsquo; इति चतुर्थप्रश्नं प्रतिवक्ति - अथैतयोः
न&hellip;&hellip;सम्पूर्यते । अथ शब्दः प्रतिवचनान्तरोपक्रमे । यानि भूतानि उक्तयोः एतयोः
देवयानपितृयाणयोः पथोः मध्ये कतरेण च न केनापि मार्गेण न गच्छन्ति
मार्गद्वयप्राप्तिहेतुभूतविद्याकर्मरहिताः इत्यर्थः । तानीमानि भूतानि क्षूद्राणि -"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_sAma\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022jaiminiyam\u0022],\u0022mainsections\u0022:[\u0022jaiminiyam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022वेदः\u0022,\u0022url\u0022:\u0022..\/vedAH\/\u0022},{\u0022title\u0022:\u0022ऋग्वेदः\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022यजुर्वेदः\u0022,\u0022url\u0022:\u0022..\/vedAH_yajuH\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_sAma\/tANDyam\/ChAndogyopaniShat\/rangarAmAnujaH\/09_pa\/".replace(basePath, "/");
  pageVars.pageParams = {};
  pageVars.pageSource = "tANDyam\/ChAndogyopaniShat\/rangarAmAnujaH\/09_pa.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_sAma/webpack_dist/uiLib-bundle.js"></script>




    <link rel="stylesheet" href="/vedAH_sAma/css/fonts.css">
<link rel="stylesheet" href="/vedAH_sAma/css/@fortawesome/fontawesome-free/css/solid.min.css">

<link rel="stylesheet" href="/vedAH_sAma/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/" />
<link rel="alternate" hreflang="sa-Deva" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">साम-वेदे विश्वासटिप्पन्यः <br/> छान्दोग्योपनिषत् पञ्चमः प्रपाठकः-खण्डः 10-24</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="छान्दोग्योपनिषत् पञ्चमः प्रपाठकः-खण्डः 10-24">छान्दोग्योपनिषत् पञ्चमः प्रपाठकः-खण्डः 10-24</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH/edit/content/tANDyam/ChAndogyopaniShat/rangarAmAnujaH/09_pa.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>छान्दोग्योपनिषत्</strong></p>
<p><strong>पञ्चमः प्रपाठकः</strong></p>
<p><strong>दशमः</strong> <strong>खण्डः (Continued)</strong></p>
<p><strong>[मार्गद्वयभ्रष्टानां</strong> <strong>तृतीयागतिः]</strong></p>
<hr>
<p><strong>अथैतयोः</strong> <strong>पथोर्न</strong> <strong>कतरेण</strong> <strong>च</strong> <strong>न</strong> <strong>तानीमानि</strong> <strong>क्षुद्राण्यसकृदावर्तीनि</strong> <strong>भूतानि</strong></p>
<p><strong>भवन्ति</strong> <strong>जायस्व</strong> <strong>म्रियस्वेति</strong> <strong>-</strong> <strong>एतत्</strong> <strong>तृतीयं</strong> <strong>स्थानम्</strong> <strong>।</strong> <strong>तेनासौ</strong> <strong>लोको</strong> <strong>न</strong> <strong>सम्पूर्यते</strong> <strong>।</strong></p>
<p><strong>तस्माज्जगुप्सेत</strong> <strong>।</strong> <strong>तदेष</strong> <strong>श्लोकः</strong> <strong>॥</strong> <strong>८</strong> <strong>॥</strong></p>
<hr>
<p><strong>प्र</strong>. - वेत्थ यथाऽसौ लोको न सम्पूर्यता (३)&rsquo; इति चतुर्थप्रश्नं प्रतिवक्ति - <strong>अथैतयोः</strong></p>
<p><strong>न&hellip;&hellip;सम्पूर्यते</strong> <strong>।</strong> <strong>अथ</strong> शब्दः प्रतिवचनान्तरोपक्रमे । यानि भूतानि उक्तयोः एतयोः</p>
<p>देवयानपितृयाणयोः <strong>पथोः</strong> मध्ये <strong>कतरेण</strong> <strong>च</strong> <strong>न</strong> केनापि मार्गेण न गच्छन्ति</p>
<p>मार्गद्वयप्राप्तिहेतुभूतविद्याकर्मरहिताः इत्यर्थः । <strong>तानीमानि</strong> <strong>भूतानि</strong> <strong>क्षूद्राणि</strong> -</p>
<p>दंशमशककीटादीनि <strong>असकृदावर्तीनि</strong> <strong>सन्ति,</strong> <strong>जायस्व,</strong> <strong>म्रियस्वेति</strong> <strong>भवन्ति</strong> । पुनः</p>
<p>पुनः जायन्ते म्रियन्ते इत्यर्थः । &lsquo;सक्तून् पिब धानाः खादे इत्ययमभ्यवहरतीत्यस्य&rsquo; पुनः</p>
<p>पुनः पिबति पुनः पुनः खादति इति हि अयमर्थः तद्वत् । &lsquo;क्रियासमभिहारे लोट् लोटो हि</p>
<p>स्वो वा च तध्वमोः&rsquo; (पा.सू.३-४-२) इति &lsquo;पौनःपुन्ये&rsquo; क्रियासमभिहारे</p>
<p>लोटस्तध्वमोर्हिस्वादेशविधानात् जायस्व म्रियस्व इति रूपम् । &lsquo;यथाविध्यनुप्रयोगः पूर्वस्मिन्&rsquo;</p>
<p>(पा.सू.३-४-४) &lsquo;समु<strong>च्च</strong>ये सामान्यवचनस्य&rsquo; (पा.सू.३-४-५) इति भवन्ति इति</p>
<p>सामान्यशब्दस्य अनुप्रयोगः । उक्तं च व्यासार्यै: &lsquo;पुरीमवस्कन्द लूनीहि नन्दनम्&rsquo; (शि.व.१-५१)</p>
<p>इतिवत् इति । एतत्तृतीयं स्थानम् । अत्र एतच्छब्देन जायस्व म्रियस्वेति भूतानि</p>
<p>भवन्तिति प्रथमान्तशब्देन प्रधानतया निर्दिष्टाः पापकर्माणः परामृश्यन्ते, सर्वनाम्नां</p>
<p>पूर्वनिर्दिष्टप्रधानपरामर्शित्वात् । स्थानशब्दाभिप्रायेण एकवचनम् । पूर्वनिर्दिष्टद्युलोक-</p>
<p>ब्रह्मलोकापेक्षया क्षुद्रजन्तुभवनादिलक्षणस्थानस्य तृतीयत्वात् तत्स्थानसम्बन्धात् पापकर्माणः</p>
<p>तृतीयं स्थानम् इत्युच्यन्ते । <strong>तेनासौ</strong> <strong>लोको</strong> <strong>न</strong> <strong>सम्पूर्यते</strong> <strong>।</strong> <strong>तेन</strong> - तृतीयस्थानशब्दितैः</p>
<p>पापकर्मभिः <strong>असौ</strong> - द्युलोकः <strong>न</strong> <strong>सम्पूर्यते</strong> - न प्राप्यते इत्यर्थः । अत्र एतत् तृतीयं स्थानम् इति</p>
<p>एतच्छब्देन पूर्वनिर्दिष्टः पौनःपुन्येन जननमरणादिभवनलक्षणः धात्वर्थ एव परामृश्यते ।</p>
<p>तस्यैव तृतीयस्थानत्वम् । ततश्च एतस्य तृतीयस्थानस्य सद्भावात् अत्रैव स्थाने जीवानां</p>
<p>प्रायेण प्रचारात् द्युलोकगन्तॄणाम् अल्पत्वात् द्युलोको न सम्पूर्यते इत्युक्तावपि भाष्यस्य</p>
<p>न विरोधः । अत एव &lsquo;द्युलोकारोहावरोहाभावेन द्युलोकासम्पूर्तिवचनात्&rsquo; इति भाषितमिति</p>
<p>द्रष्टव्यम् ।</p>
<p><strong>तस्माजगुप्सेत</strong> । यस्मात् संसारिणां गतिः उक्तरीत्या कष्टतरा, तस्मात् संसारात्</p>
<p>जुगुप्सेत । मा भूत् मे एवंविधसंसारमहोदधौ घोरे पातः इति निन्देत् इत्यर्थः</p>
<p>मुक्तिफलकपञ्चाग्निविद्या स्वरूप&rsquo;ज्ञानस्य फलान्तरं वक्तुमाह - <strong>तदेषश्लोकः</strong> । तच्छब्दः</p>
<p>प्रसिद्धिपरः । **एषः-**वक्ष्यमाण: श्लोकः प्रसिद्धः इत्यर्थः ॥</p>
<hr>
<p><strong>&ldquo;स्तेनो</strong> <strong>हिरण्यस्य</strong> <strong>सुरां</strong> <strong>पिबँश्च</strong> <strong>गुरोस्तल्पमावसन्ब्रह्महा</strong> <strong>च</strong> <strong>।</strong> <strong>एते</strong> <strong>पतन्ति</strong></p>
<p><strong>चत्वारः</strong> <strong>पञ्चमश्चाचरँस्ते&rdquo;</strong> <strong>इति</strong> <strong>॥</strong> <strong>९</strong> <strong>॥</strong></p>
<hr>
<p><strong>प्र.</strong>-मन्त्रमेवाह - <strong>स्तेनो&hellip;&hellip;तैरिति</strong> <strong>।</strong> <strong>तैराचरन्</strong> - स्तेनादिभिः चतुभिः</p>
<p>विद्यायोनिसम्बन्धम् आचरन् इत्यर्थः । शिष्टं स्पष्टम् ॥</p>
<hr>
<p><strong>[पञ्चाग्निविद्यास्तुतिः]</strong></p>
<hr>
<p><strong>अथ</strong> <strong>ह</strong> <strong>य</strong> <strong>एतानेवं</strong> <strong>पञ्चाग्नीन्</strong> <strong>वेद,</strong> <strong>न</strong> <strong>सह</strong> <strong>तैरप्याचरन्</strong> <strong>पाप्मना</strong> <strong>लिप्यते</strong> <strong>।</strong></p>
<p><strong>शुद्धः</strong> <strong>पूतः</strong> <strong>पुण्यलोको</strong> <strong>भवति,</strong> <strong>य</strong> <strong>एवं</strong> <strong>वेद</strong> <strong>य</strong> <strong>एवं</strong> <strong>वेद</strong> <strong>॥</strong> <strong>१०</strong> <strong>॥</strong></p>
<hr>
<p><strong>॥</strong> <strong>इति</strong> <strong>दशमः</strong> <strong>खण्डः</strong> <strong>॥</strong></p>
<p><strong>प्र.-अथ&hellip;&hellip;वेद</strong> । स्तेनादिभिः उक्तमहापातकिभिः अपि सह &lsquo;संसर्गम्&rsquo; आचरन्</p>
<p>पाप्मना न लिप्यते । पूर्वोत्तराघशून्यः भवति इत्यर्थः । <strong>य</strong> <strong>एवं</strong> <strong>वेद</strong> । समस्तप्रश्नप्रतिवचन-</p>
<p>समाप्तिद्योतिका द्विरुक्तिः । सिष्टं स्पष्टम् ॥</p>
<p>एतत्खण्डान्तर्गतवाक्यविषयकाणि अधिकरणानि उपन्यस्यन्ते - अधिरादिपादे &lsquo;कार्य</p>
<p>बादरिरस्य गत्युपपत्तेः&rsquo; (ब्र.सू.४-३-६) । कार्य - हिरण्यगर्भमुपासीनानेव अर्चिरादिर्गणः</p>
<p>नयति इति बादरिराचार्यों मन्यते । परिच्छिन्नप्राप्त्यर्थं हि गतिः उपपद्यते, न अपरिच्छिन्नपरब्रह्मप्राप्तये । न</p>
<p>ह्याकाशं प्रेप्सता देशविशेषो गन्तव्यो भवति । &lsquo;विशेषितत्वा<strong>च्च</strong> (ब्र.सू.४-३-७) । &lsquo;पुरुषो</p>
<p>मानस एत्य ब्रह्मलोकान् गमयति ते तेषु ब्रह्मलोकेषु पराः परोवतो वसन्ति&rsquo; (बृ.उ.६-२-१५)।</p>
<p>इति गन्तव्यस्य बहुवचनान्तलोकशब्देन विशेषितत्वात् परब्रह्मण एकत्वेन बहुत्वासम्भवात्,</p>
<p>लोकशब्दस्य देशविशेष एव मुख्यत्वाञ्च न परब्रह्मणः अर्चिरादिप्राप्यत्वम् ।</p>
<p>ननु स &lsquo;एनान् ब्रह्म गमयति&rsquo; इति नपुंसकलिङ्गब्रह्मशब्देन चतुर्मुखस्य कथं निर्देश</p>
<p>इत्यत्राह &lsquo;सामीप्यात्तु तद्व्यपदेशः&rsquo; (ब्र.सू.४-३-८) । &lsquo;यो ब्रह्माणं विदधाति पूर्वम्&rsquo;</p>
<p>(श्वे.उ.६-१८) इति हिरण्यगर्भस्य प्रथमजत्वेन ब्रह्मसामीप्यात् ब्रह्मशब्देन अमुख्यया वृत्त्या</p>
<p>चतुर्मुखस्य निर्देश उपपद्यते इति भावः ।</p>
<p>ननु हिरण्यगर्भस्य द्विपरार्धावसाने नाशात् तं प्राप्तस्य पुनरावृत्तेः अवर्जनीयत्वात्</p>
<p>&lsquo;एतेन प्रतिपद्यमाना इमं मानवमावर्त नावर्तन्ते&rsquo; (छां.उ.४-१५-५) इति अनावृत्तिप्रतिपादक-</p>
<p>श्रुतिविरोधः । तत्राह - &lsquo;कार्यात्यये तदध्यक्षेण सहात: परमभिधानात्&rsquo; (ब्र.सू.४-३-९) । &lsquo;ते</p>
<p>ब्रह्मलोके तु परान्तकाले परामृतात्परिमुच्यन्ति सर्वे&rsquo; (मुं.उ.३-२-६) इत्यभिधानात् कार्यस्य</p>
<p>ब्रह्मलोकस्यात्यये तदध्यक्षेण ब्रह्मणा सह अत: ब्रह्मलोकात् परं ब्रह्म प्राप्नोति । अतश्च</p>
<p>अनावृत्तिश्रुतिरुपपद्यते इति भावः । &lsquo;स्मृतेश्च&rsquo; (ब्र.सू.४-३-१०) ।</p>
<p>&ldquo;ब्रह्मणा सह ते सर्वे सम्प्राप्ते प्रतिसञ्चरे ।</p>
<p>परस्यान्ते कृतात्मानः प्रविशन्ति परं पदम्&rdquo; ॥ (कू.पु.१२-२७६)</p>
<p>इति स्मृतेश्च अयमर्थः अवसीयते ।</p>
<p>&lsquo;परं जैमिनिर्मुख्यत्वात् &rsquo; (ब्र.सू.४-३-११) । नपुंसकलिङ्गब्रह्मशब्दस्य परस्मिन् ब्रह्मण्येव</p>
<p>मुख्यत्वात् परमेव ब्रह्म अर्चिरादिः प्रापयति इति जैमिनिराचार्यो मन्यते । तस्य परिपूर्णत्वेऽपि</p>
<p>&lsquo;परं ज्योतिरुपसम्पद्य स्वेन रूपेणाभिनिष्पद्यते&rsquo; (छां.उ.८-३-४) इति श्रुत्यनुसारेण</p>
<p>निःशेषाविद्यानिवृत्तेः देशविशेषविशिष्टब्रह्मप्राप्तिसापेक्षत्वात् देशविशेषविशिष्टब्रह्मप्राप्तये गतिः</p>
<p>उपपद्यते । लोक्यते इति व्युत्पत्त्या लोकशब्दोऽपि ब्रह्मणि उपपन्नः । बहुवचनमपि एकस्मिन्</p>
<p>उपचारात् प्रयुज्यते ।</p>
<p>&lsquo;दर्शनाच्च&rsquo; (ब्र.सू.४-३-१२) । दर्शयति च श्रुतिः ब्रह्मप्राप्तेर्गतिसापेक्षत्वम् एष सम्प्रसादो</p>
<p>अस्माच्छरीरात् समुत्थाय परं ज्योतिरुपसम्पद्य स्वेन रूपेणाभिनिष्पद्यते&rsquo; (छा.उ.८-३-४)</p>
<p>इति। ननु; &lsquo;प्रजापतेः सभां वेश्म प्रपद्ये&rsquo; (छां.उ.८-१४-१) इति अर्चिरादिना गतस्य</p>
<p>कार्यप्रजापतिविषयाभिसन्धिः दृश्यते । तत्राह - &lsquo;न च कार्ये प्रत्यभिसन्धिः&rsquo; (ब्र.सू.४-३-२३) ।</p>
<p>नायं प्रत्यभिसन्धिः कार्यहिरण्यगर्भविषयः, अपितु परब्रह्मविषयः । तस्यैव</p>
<p>प्रजापतिशब्दमुख्यवाच्यत्वात् । उत्तरत्र, &lsquo;यशोऽहं भवामि ब्राह्मणानां यशो राज्ञां यशो</p>
<p>विशाम्&rsquo; (छां.उ.८-१४-१) इति सर्वाविद्याविमोकपूर्वकसर्वात्मभावाभिसन्धानात् , &lsquo;अश्व</p>
<p>इव रोमाणि विधूय पापं चन्द्र इव राहोर्मुखात्प्रमुच्य&rsquo; । &lsquo;धूत्वा शरीरमकृतं कृतात्मा</p>
<p>ब्रह्मलोकमभिसम्भवानि&rsquo; (छां.उ.८-१६-१) इति ब्रह्मलोकस्य अकृतत्वेन विशेषितत्वा<strong>च्च</strong></p>
<p>परमेव ब्रह्म अर्चिरादिः नयतीति जैमिनिः आचार्यों मन्यते ।</p>
<p>&lsquo;अप्रतीकालम्बनान्नयतीति बादरायण उभयथा च दोषात् तत्क्रतुश्च&rsquo; (ब्र.सू.४-३-१४)।</p>
<p>अब्रह्मभूतं नामादिकं ये ब्रह्मत्वेन उपासते - ते प्रतीकालम्बनाः । तद्भिन्नान् - प्रकृतिवियुक्तं</p>
<p>प्रत्यगात्मानं ब्रह्मात्मकत्वेन ये पञ्चाग्निविदः उपासते, ये च केवलं परं ब्रह्मोपासते</p>
<p>उभयविधानपि तान् नयतीति च बादरायणः आचार्य: मन्यते । केवलं परमेव उपासीनान</p>
<p>नयतीति पक्षे, कार्यम् उपासीनान् नयतीति पक्षे च, &lsquo;तद्य इत्थं विदुर्य चेमेऽरण्ये&rsquo; इति</p>
<p>श्रुतिविरोधप्रसङ्गात् । ननु पञ्चाग्निविद्यायाः ब्रह्मात्मक प्रत्यगात्मविद्यात्वे किं प्रमाणम् ?</p>
<p>तत्राह - तत्क्रतुश्चेति । पञ्चाग्निविद्यायाः ब्रह्मविद्यात्वाभावे अर्चिरादिगतिर्वा तया गत्या</p>
<p>ब्रह्मप्राप्तिर्वा न स्यात् । तत्क्रतुन्यायविरोधप्रसङ्गात् । ब्रह्मविद्यात्वे तु तत्क्रतुन्यायोऽपि</p>
<p>अनुगृहीतो भवति । इयांस्तु विशेषः - पञ्चाग्निविद्या ब्रह्मात्मकस्वात्मविद्या । &lsquo;परविद्यास्तु</p>
<p>प्रत्यगात्मशरीरकपरमात्मविद्याः विशेष्यविशेषणभावे परं व्यत्यासः । अयं तु भगवतः</p>
<p>बादरायणस्य सिद्धान्तः इति स्थितम् ।</p>
<p>तथा लोके ग्रामादिगन्तृृणाम् इमं वृक्षं गत्वा इमां नदीं गत्वा स: ग्रामः गन्तव्यः</p>
<p>इति तत्तद्देशिकोपदेशस्वरूपत्वादस्यापि वाक्यस्य अर्चिरादयः मार्गचिह्नभूताः । अथवा,</p>
<p>&lsquo;अग्निलोकमागच्छति स वायुलोकम्&rsquo; (कौ.उ.१-३) इति लोकशब्दश्रवणात् अर्चिराद्याः</p>
<p>भोगभूमयः इत्येवं पूर्वपक्षे प्राप्ते - उच्यते &lsquo;आतिवाहिकास्तल्लिङ्गात्&rsquo; (ब्र.सू.४-३-४) ।</p>
<p>विदुषाम् अतिवाहे परमपुरुषेण नियुक्ताः देवताविशेषाः आतिवाहिकाः । गन्तॄणां</p>
<p>गमयितारः इति यावत् । तल्लिङ्गात् । &lsquo;तत्पुरुषोऽमानवः स एनान् ब्रह्म गमयति&rsquo; इति</p>
<p>वैद्युतपुरुषस्य गमयितृत्वसिद्धवत्कारेण ब्रह्मगमयितृत्वमात्रविशेषप्रतिपादनपरेण वाक्येन</p>
<p>इतरेऽपि गमयितारः इति प्रतीतेः । अर्चिरादिशब्दानां च, &lsquo;अभिमानिव्यपदेशस्तु</p>
<p>विशेषानुगतिभ्याम्&rsquo; (ब्र.सू.२-१-५) इति सूत्रेण तदभिमानिदेवतापरत्वसम्भवात् ।</p>
<p>ननु, वैद्युतपुरुषस्यैव ब्रह्मगमयितृत्वे &lsquo;ऊर्ध्वं&rsquo; कौषीतकीवाक्यानुसारेण निवेशितानां</p>
<p>वरुणेन्द्रप्रजापतीनां कथं सम्बन्धः ? तत्राह - &lsquo;वैद्युतेनैव ततस्तच्छ्रुतेः&rsquo; (ब्र.सू.४-३-५) । ततः</p>
<p>विद्युतः उपरि वैद्युतेनैव ब्रह्मप्राप्त्यतिवाहनम् । &lsquo;स एनान् ब्रह्म गमयति&rsquo; इति श्रुतेः । वरुणादयोऽपि</p>
<p>तदनुग्राहकाः भवन्ति इति द्रष्टव्यमिति स्थितम् ।</p>
<p>तथा वैराग्यपादे लोकान्तरं गच्छतो जीवस्य देहारम्भकभूतसूक्ष्माणां तत्रैव सुलभतया</p>
<p>न भूतसूक्ष्मपरिष्वक्ततया गमनमिति पूर्वपक्षे प्राप्ते, - उच्यते - &lsquo;तदन्तरप्रतिपत्तौ रंहति सम्परिष्वक्तः</p>
<p>प्रश्ननिरूपणाभ्याम्&rsquo; (ब्र.सू.३-१-१)। पूर्वत्र ‘संज्ञामूर्तिकॢप्तिः&rsquo; (ब्र.सू.२-४-१७) इति सूत्रे</p>
<p>मूर्तिशब्देन निर्दिष्टो देहः तच्छब्देन परामृश्यते । तदन्तरप्रतिपत्तौ - देहान्तरप्रतिपत्यर्थं</p>
<p>जीवो भूतसूक्ष्मैः परिष्वक्तः एव <strong>रंहति</strong> - गच्छति इत्यर्थः । पञ्चाग्निविद्यायां - &lsquo;वेत्थ यथा</p>
<p>पञ्चम्यामाहुतावापः पुरुषवचसो भवन्ति&rsquo; इति पञ्चस्वपि आहुतिषु अप्छब्दितानां भूतसूक्ष्माणां</p>
<p>हूयमानतया सम्बन्धं सिद्धवत्कृत्यैव, अपां पञ्चम्यामाहुतौ आपः पुरुषवचसो भवन्तीति</p>
<p>कथं वेत्थेति प्रश्नात्, धुपर्जन्यपृथिवीपुरुषयोषिद्रूपेषु अग्निषु आपः श्रद्धासोमवृष्ट्यन्नरेतोरूपेण</p>
<p>हूयमानाः सत्यः पञ्चम्यां रेत: आहुतौ पुरुषाकारेण परिणमन्ति इति प्रतिवचनदर्शना<strong>च्च</strong></p>
<p>अप्छब्दितभूतसूक्ष्मपरिष्वक्तः एव आरोहावरोहयोः सञ्चरन्ति इति भावः । ननु &lsquo;आपः</p>
<p>पुरुषवचसो भवन्ति&rsquo; इति अपामेव पुरुषवचस्त्वं प्रतिपाद्यते । न भूतान्तराणाम् इति</p>
<p>भावः । तत्राह - &lsquo;त्र्यात्मकत्वात्तु भूयस्त्वात्&rsquo; (ब्र.सू.३-१-२)। तुशब्दः चोद्यव्यावृत्त्यर्थः ।</p>
<p>केवलानाम् अपां देहारम्भकत्वासम्भवेन त्र्यात्मकत्वात् अप्छब्दो भूतान्तरस्यापि उपलक्षकः ।</p>
<p>तर्हि कुतो अप्छब्देन निर्देशः इत्यत्राह - भूयस्त्वात् । तेजोऽबन्नलक्षणभूतत्रयमध्ये देहस्य</p>
<p>लोहितप्रचुरतया अपां भूयस्त्वात् अप्छब्देन निर्देशः इति भावः ।</p>
<p>&lsquo;प्राणगतेश्च&rsquo; (ब्र.सू.३-१-४) । &lsquo;तमुत्क्रामन्तं प्राणोऽनूत्क्रामति । प्राणमनूत्क्रामन्तं</p>
<p>सर्वे प्राणा अनूत्क्रामन्ति&rsquo; इति इन्द्रियाणामपि सहगतिश्रवणात्, भूतसूक्ष्मपरिष्वक्ततया</p>
<p>जीवगमनाभावे निराश्रयाणाम् इन्द्रियाणां गमनासम्भवात् , भूतसूक्ष्मपरिष्वक्तस्यैव गमनम्</p>
<p>अभ्युपगन्तव्यम् ।</p>
<p>&lsquo;स्मयते च&rsquo; (ब्र.सू.४-२-१३) । &lsquo;गृहीत्वैतानि संयाति वायुर्गन्धानिवाशयात्&rsquo; (भ.गी.१५-८)</p>
<p>इति इन्द्रियाणाञ्च नयनस्य स्मरणात् तेषाञ्च आश्रयतया भूतसूक्ष्माणां गतिः अभ्युपगन्तव्या ।</p>
<p>&lsquo;अग्न्यादिगतिश्रुतेरिति चेन्न भाक्तत्वात्&rsquo; (ब्र.सू.३-१-४) । &lsquo;यत्रास्य पुरुषस्य मृतस्याग्निं</p>
<p>वागप्येति वातं प्राणश्चक्षुरादित्यम्&rsquo; (बृ.उ.३-२-१३) इत्यादिना प्राणानाम् , मरणकाले अग्न्यादिषु</p>
<p>अप्ययश्रवणात् न प्राणानां जीवेन सह गतिस्सम्भवतीति चेत् न अग्न्यादिषु अप्ययश्रवणस्य</p>
<p>भाक्तत्वात् । ओषधीर्लामानि वनस्पतीन् केशाः&rsquo; (बृ.उ.३-१-१३) इति लोमकेशानामपि</p>
<p>ओषधिवनस्पतिषु अप्ययश्रवणात् तस्य च प्रत्यक्ष<strong>बा</strong>धितत्वेन ओषधिवनस्पतिषु</p>
<p>लोमकेशाप्ययस्य भाक्तत्वस्य अभ्युपगन्तव्यत्वात् &lsquo;तत्सहपठितानामग्न्यादिषु&rsquo; वागाद्यप्ययानामपि</p>
<p>भाक्तत्वमेव । ततश्च, अग्निं वागप्येति इत्यस्यायमर्थः । &lsquo;अग्निर्वाग्भूत्वा मुखं प्राविशत्&rsquo;</p>
<p>(ऐ.उ.२-४) इति अग्नेः वागधिष्ठातृतया मुखप्रवेशप्रतिपादनात् मरणकाले अग्निर्म्रियमाण-</p>
<p>पुरुषवागधिष्ठातृतां परित्यज्य अनधिष्ठातृरूपेण वर्तते इति ।</p>
<p>&lsquo;प्रथमेऽश्रवणादिति चेन्न ता एव ह्युपपत्तेः&rsquo; (ब्र.सू.३-१-५) । यदुक्तम् - प्रश्नप्रतिवचनाभ्यां</p>
<p>द्युपर्जन्यादिषु भूतसूक्ष्मपरिष्वक्तस्यैव जीवस्य गमनमिति, तत् न उपपद्यते । प्रणवे एव</p>
<p>विस्वरः इति न्यायेन प्रथमाहुतावेव, &lsquo;तस्मिन्नेतस्मिन्नग्नौ देवाः श्रद्धां जुह्वति&rsquo; इति प्रथमपर्याये</p>
<p>श्रद्धायाः एव होम्यत्वश्रवणेन अप्छब्दितभूतसूक्ष्माणां होम्यत्वाश्रवणात् इति चेत् न</p>
<p>यदि प्रथमे पर्याये अप्छब्दितव्यतिरिक्तायाः श्रद्धायाः होम्यत्वम्, तर्हि प्रश्नप्रतिवचनयोः</p>
<p>अपां पञ्चम्यामाहुताविति निर्देशो न उपपद्यते । अपां पञ्चमाहुतिसम्बन्धो हि</p>
<p>तदितराहुतिचतुष्टयसम्बन्ध एव उपपद्यते । बुद्धिविशेषलक्षणश्रद्धाया आत्मतो निष्कृष्य</p>
<p>होम्यत्वा&rsquo;नुपपत्तेश्च श्रद्धाशब्देन आप एव उच्यन्ते । &lsquo;श्रद्धा वा आपः&rsquo; (तै.ब्रा.३-२-४)</p>
<p>इति श्रुतेः ।</p>
<p>&lsquo;अश्रुतत्वादिति चेन्न इष्टादिकारिणां प्रतीतेः&rsquo; (ब्र.सू.३-१-६)। द्युपर्जन्यादिषु</p>
<p>प्रश्नप्रतिवचनवशात् भूतसूक्ष्माणां गमनसम्भवेऽपि न तत्परिष्वक्तस्य जीवस्य गमनम् ,</p>
<p>अश्रुतत्वादिति चेत् न - उत्तरत्र पितृयाणवाक्ये, &lsquo;मासेभ्यः पितृलोकं पितृलोकादाकाशं</p>
<p>आकाशाच्चन्द्रमसमेष सोमो राजा&rsquo; इति द्युलोकं प्राप्तस्य इष्टादिकारिणो जीवस्य</p>
<p>सोमराजभावश्रवणात्, अत्रापि तस्याः आहुतेः सोमो राजा सम्भवति इति द्युलोकं</p>
<p>प्रविष्टानां भूतसूक्ष्माणां सोमराजभावश्रवणात् अत्रापि आपः पुरुषवचसो भवन्ति इत्यप्छब्देन</p>
<p>न केवलभूतसूक्ष्ममात्रम् उच्यते ; अपितु तत्परिष्वक्त: जीवः । पुरुषशब्दाभिलपनीयत्वमपि</p>
<p>तत्परिष्वक्तः जीवस्यैव । ततश्च, &lsquo;आपः पुरुषवचसो भवन्ति&rsquo; इत्यत्र अबादिशब्दानां</p>
<p>तत्परिष्वक्तजीवपरत्वात् भूतसूक्ष्मपरिष्वक्तस्यैव जीवस्य गमनं सिद्धम् ।</p>
<p>ननु &lsquo;तं देवा भक्षयन्ति&rsquo; इति सोमराजभावं प्राप्तस्य भक्ष्यमाणत्वश्रवणात्,</p>
<p>जीवस्य अनदनीयत्वात्, पितृयाणमार्गे सोमराजशब्दनिर्दिष्टो न जीव इत्यत्राह - &lsquo;भाक्तं</p>
<p>&lsquo;वाऽनात्मवित्त्वात् तथा हि दर्शयति&rsquo; (ब्र.सू.३-१-७) । देवभक्ष्यमाणत्ववचनं भाक्तम्,</p>
<p>केवलेष्टादिकारिणाम् अनात्मवित्त्वात् । अनात्मविदाञ्च, &lsquo;यथा पशुरेवं स देवानाम्&rsquo;</p>
<p>(बृ.उ.१-४-१०) इति श्रुतिदर्शनेन पशुवत् भोगोपकरणत्वात् &lsquo;तं देवाः भक्षयन्ति&rsquo;</p>
<p>इत्युक्तिरुपपद्यते । अत: भूतसूक्ष्मपरिष्वक्तः एव जीवः गच्छति इति स्थितम् ।</p>
<p>समनन्तराधिकरणे&rsquo; - ‘यावत्सम्पातमुषित्वा&rsquo; इति संपातशब्दितसर्वकर्मफलस्य</p>
<p>तत्रैव उपभोक्तव्यत्वश्रवणात् ।</p>
<p>&ldquo;प्राप्यान्तं कर्मणस्तस्य यत्किञ्चेह करोत्ययम् ।</p>
<p>तस्माल्लोकात्पुनरेत्यस्मै लोकाय कर्मणे&rdquo; ॥ (बृ.उ.६-४-६)</p>
<p>इति बृहदारण्यके श्रवणात् सर्वं कर्मफलं भुक्त्वा निरनुशय एव अवरोहति जीवः । अनुशयः</p>
<p>भुक्तशिष्टं कर्म । एवं &lsquo;प्राप्ते&rsquo; उच्यते - &lsquo;कृतात्ययेऽनुशयवान् दृष्टस्मृतिभ्यां यथेतमनेव<strong>ञ्च</strong></p>
<p>(ब्र.सू.३-१-८) । कृतस्य - कर्मणः अत्यये - अवसाने अनुशयवानेव प्रत्यवरोहति</p>
<p>जीवः ; दृष्टस्मृतिभ्यां - श्रुतिस्मृतिभ्याम् इत्यर्थः । &lsquo;तद्य इह रमणीयचरणा अभ्याशो ह</p>
<p>यत्&rsquo; इति श्रुतेः । &lsquo;वर्णा आश्रमाश्च स्वकर्मनिष्ठाः प्रेत्य कर्मफलमनुभूय ततश्शेषेण</p>
<p>विशिष्टदेशजातिकुलरूपायुश्श्रुतवृत्तवित्तसुखमेधसो जन्म प्रतिपद्यन्ते । विष्वञ्चो विपरीता</p>
<p>विनश्यन्ति&rsquo; (गौ.ध.सू.२-२-२९,३०) इति स्मरणा<strong>च्च</strong> । अतः सानुशयः एवावरोहति ।</p>
<p>&lsquo;यावत्सम्पातमुषित्वा&rsquo; इत्यादिकं तु फलदान प्रवृत्त कर्मविशेषविषयम् । तत्र च</p>
<p>&lsquo;अथैतमेवाध्वानं पुनर्निवर्तन्ते यथेतमाकाशम्&rsquo; इति श्रवणात् यथागमनं प्रत्यागमनम् ।</p>
<p>&lsquo;आकाशाद्वायुं वायुर्भूत्वा धूमो भवति&rsquo; इति श्रवणात् अनेवं च । येन प्रकारेण गतं - तदन्येन</p>
<p>प्रकारेण अवरोहन्ति इत्यर्थः । &lsquo;चरणादिति चेन्न तदुपलक्षणार्थेति कार्ष्णाजिनिः&rsquo; (ब्र.सू.३-१-९) ।</p>
<p>ननु &lsquo;रमणीयचरणाः अभ्याशो ह यत् ते रमणीयां योनिमापद्येरन्&rsquo; इत्यादिना सदस<strong>च्च</strong>रणयोरेव</p>
<p>सदसद्योनिप्राप्तिहेतुत्वं श्रूयते । चरणं - आचारः, शीलं, वृत्तमिति पर्यायाः । ततश्च</p>
<p>रमणीयचरणाः इति श्रुतिवशादवरोहतां सदसद्योनिजन्महेतुभूतचरणशब्दिताचारानुवृत्तावपि</p>
<p>न कर्मशेषानुवृत्तौ प्रमाणत् अस्तीति चेत् न - चरणश्रुतिः कर्मोपलक्षणार्थेति कार्ष्णाजिनिः&rsquo;</p>
<p>आचार्यों मन्यते । केवला<strong>च्च</strong>रणशब्दितात् आचारात्सुखदुःखहेतुभूतयोनिप्राप्त्यसम्भवात् ।</p>
<p>&lsquo;आनर्थक्यमिति चेन्न तदपेक्षत्वात्&rsquo; (ब्र.सू.३-१-१०) । ननु सन्ध्यावन्दनाद्याचारस्य</p>
<p>सुखदुःखहेतुत्वाभावे आनर्थक्यं स्यादिति चेन्न तदपेक्षत्वात् अग्निहोत्रादिपुण्यकर्मणः ।</p>
<p>&lsquo;सन्ध्याहीनोऽशुचिर्नित्यमनर्हः सर्वकर्मसु&rsquo; (द.स्मृ.२-२७) इति श्रवणात्</p>
<p>सन्ध्यावन्दनाद्याचारवत एव वैदिककर्मणि अधिकारात् । &lsquo;सुकृतदुष्कृते एवेति तु</p>
<p>बादरिः&rsquo; (ब्र.सू.३-१-११) । &lsquo;पुण्यं कर्माचरति, पापं कर्माचरति&rsquo; इति सुकृतदुष्कृतकर्मसु</p>
<p>चरतिशब्दप्रयोगात् चर्यते इति चरणमिति व्युत्पत्त्या सुकृतदुष्कृते एव चरणशब्दाभिधेये ।</p>
<p>&lsquo;यान्यनवद्यानि कर्माणि तानि सेवितव्यानि । यान्यस्माकं सुचरितानि तानि त्वयोपास्यानि&rsquo;</p>
<p>(तै.उ.शिक्षा.११-२) इति कर्माचारयोः पृथङ्निर्देशस्तु गोबलीवर्वन्यायात् उपपद्यते ।</p>
<p>वैतानिकानि तु कर्माणि कर्माणि इत्युच्यन्ते । इतराणि तु आचारशब्देन अभिलप्यन्ते ।</p>
<p>अत: चरणशब्देन सुकृतदुष्कृतयोः एव अभिलापः इति बादरिराचार्यों मन्यते इति</p>
<p>स्थितम् ।</p>
<p>तथा, &lsquo;यथेतमाकाशमाकाशाद्वायुं वायुर्भूत्वा धूमो भवति&rsquo; इत्यादी आकाशार्दिभावोऽपि</p>
<p>देवमनुष्यादिभाववत् तत्तच्छरीरकत्वलक्षण एव अस्तु इति पूर्वपक्षे प्राप्ते - उच्यत - &lsquo;तत्स्वाभाव्यापत्तिः</p>
<p>उपपत्तेः&rsquo; (ब्र.सू.३-१-२२) । तत्स्वाभाव्यापत्तिः आकाशादिसादृश्यापत्तिः इत्यर्थः । स्वभाव</p>
<p>एव स्वाभाव्यम् । &lsquo;वर्तमानसामीप्ये&rsquo; इत्यादिवत् स्वार्थिकः ष्यञ् । अतः तत्स्वाभाव्यापत्ति:</p>
<p>तत्सादृश्यापत्तिः इत्यर्थः । चन्द्रमण्डले शरीरारम्भकाणां भूतसूक्ष्माणां कर्मक्षये द्रवीभूतानाम्</p>
<p>आकाशगतानां भेदकाकारप्रहाणेन आकाशादिसादृश्ये तदुपश्लिष्टानुशयिनोऽपि</p>
<p>आकाशसमाः भवन्ति इत्यर्थः । कुतः ? उपपत्तेः सुखदुःखोपभोगाय हि तच्छरीरसंसर्गः ।</p>
<p>न हि अनुशयिनं प्रति आकाशादेः जीवान्तरशरीरभूतस्य तद्भोगाश्रयत्वम् अस्ति । युगपद्</p>
<p>भोक्तृद्वयसमावेशे तयोः परस्परविरुद्धभोगार्थतया शरीरोन्मथनप्रसङ्गात् । &lsquo;न च&rsquo; अवरोहन्तो</p>
<p>जीवाः एव तत्तदभिमानिदेवताः भवन्तु इति चेत् न - सर्गाद्यकालमारभ्य आप्रलयम्</p>
<p>आकाशाद्यभिमानिदेवतानां अनुशयिभ्योऽन्यासां कॢप्तानां सत्त्वेन अनुक्षणम् अवरोहताम्</p>
<p>अनुशयिनाम् आकाशाद्यभिमानिदेवतात्वानुपपत्तेः इति स्थितम् ।</p>
<p>- तदुत्तराधिकरणे&rsquo; - आकाशप्राप्तिप्रभृति यावदब्रीह्यादिप्राप्तिः किं तत्र तत्र नातिचिरं</p>
<p>तिष्ठति, उत अनियमः इति विशये, नियमहेत्वभावादनियमः इति प्राप्ते - उच्यते, &lsquo;नातिचिरेण</p>
<p>विशेषात्&rsquo; (ब्र.सू.३-१-२३) । आकाशदितो नातिचिरेण निष्क्रमणम् कुतः ? विशेषात् ।</p>
<p>उत्तरत्र व्रीह्यादिप्राप्तौ, &lsquo;अतो वै खलु दुर्निष्प्रपतरम्&rsquo; इति विशिष्य कृच्छ्रनिष्क्रमणाभिधानात्</p>
<p>स्थितम् ।</p>
<p>तदुत्तराधिकरणे - &lsquo;व्रीहियवा ओषधिवनस्पतयः तिलमाषा इति जायन्ते&rsquo; इत्यनेन</p>
<p>अनुशयिनां व्रीह्यादिभावः उच्यते । तत्र, देवो जायते, मनुष्यो जायते इतिवत् इह ; तिलमाषा</p>
<p>इति जायन्ते&rsquo; इति श्रवणात् व्रीह्यादिशरीरकाः एवानुशयिनो भवन्ति इति प्राप्ते - उच्यते -</p>
<p>&lsquo;अन्याधिष्ठिते पूर्ववदभिलापात्&rsquo; (ब्र.सू.३-१-२४) । अवरोहतां &lsquo;जीवान्तराधिष्ठिते&rsquo; व्रीह्यादौ</p>
<p>संश्लेषमात्रम् । कुतः ? पूर्ववदभिलापात् । &lsquo;आकाशाद्वायुं वायुर्भूत्वा धूमो भवति&rsquo; इत्यादौ</p>
<p>आकाशादिभावे हेतुभूतकर्मकीर्तनाभावात् यथा आकाशादिषु संश्लेषमात्रम्, एवं</p>
<p>व्रीह्यादिस्थावरभावहेतुभूतकर्मकीर्तनाभावात् , उत्तरत्रैव &lsquo;रमणीयचरणा अभ्याशो ह यत्&rsquo;</p>
<p>इति ब्राह्मणादिभाव एव हेतुभूतस्य कर्मणः कीर्तनात् व्रीह्यादौ जीवान्तराधिष्ठिते संश्लेषमात्रमेव ।</p>
<p>&lsquo;अशुद्धमितिचेन्न शब्दात्&rsquo; (ब्र.सू.३-१-२५) । इष्टादिकर्मणां पशुहिंसामिश्रुत्वात् हिंसायाश्च ।</p>
<p>&lsquo;न हिंस्यात्&rsquo; इति निषिद्धत्वेन अनिष्टसाधनत्वेन पापतया, तन्मिश्रतयां सुकृतकर्मणाम्</p>
<p>अशुद्धत्वात् सुकृतांशस्य फलं स्वर्गेऽनुभूयहिंसांशस्य स्थावरादिभावलक्षणं फलम् अवरोहन्</p>
<p>अनुभवतु । ननु न हिंस्यात् इति निषेधः विहितक्रत्वर्थहिंसाव्यतिरिक्तविषयोऽस्त्विति चेत् न-</p>
<p>पुष्ट्यादिरूप इष्टसाधनघृतपानादौ मोहादिरूपानिष्टसाधनत्वस्य च दर्शनेन उसर्गापवादन्यायस्य</p>
<p>अत्र अनवतारात् । अतः यागाद्यनुप्रविष्टहिंसाफलत्वेन स्थावरभावोऽनुभोक्तव्य इति चेन्न ।</p>
<p>प्रवर्तनानिवर्तनारूपविधिनिषेधयोः अविरोधस्य वक्तुम् अशक्यतया सति च विरोधे</p>
<p>सामान्यविशेषन्यायेन निषेधस्य विहितहिंसाव्यतिरिक्तविषयत्वात् । वस्तुतस्तु यागीयपशुहिंसायाः</p>
<p>हिंसात्वस्यैव अभावात् । &lsquo;न वा उ एतन्म्रियसे न रिष्यसि&rsquo; इति मन्त्रवर्णात् हिंसात्वाभावस्यैव</p>
<p>प्रतिपादनात् । न रिष्यसि - न हिंस्यसे इति हि तस्यार्थः ।</p>
<p>ननु &lsquo;न रिष्यसीति मन्त्रवर्णात् हिंसात्वाभावाभ्युपगमे न म्रियसे इति मन्त्रवर्णात्</p>
<p>तन्मरणस्य मरणत्वमपि न स्यात् । ततश्च न म्रियसे इतिवत्, &lsquo;न रिष्यसि&rsquo; इत्युक्तिः अपि</p>
<p>औपचारिकी इत्येव आश्रयणीयम् । मरणोद्देश्यकमरणानुकूलव्यापारत्वस्यैव हिंसात्वरूपत्वात्</p>
<p>इति चेत् - न मरणोद्देश्यकमरणानुकूलव्यापारत्वं हिंसात्वम् । कशाताडन-तप्तसन्दंशिनीपाटन -</p>
<p>क्रकचदारणादीनां मरणोद्देश्यकमरणानुकूलव्यापारत्वाभावेन हिंसात्वाभावप्रसङ्गात् । अतः</p>
<p>तीव्रदुःखजननौपयिकव्यापारत्वस्यैव हिंसापदप्रवृत्तिनिमित्तत्वे वक्तव्ये, व्रणादिचिकित्सके</p>
<p>तादात्विकतीव्रवेदनोत्पादके हिंसकत्वव्यपदेशाभावेन बलवत्तद्धिताजनकत्वे सति</p>
<p>तद्वेदनाजनकव्यापारत्वम् - तद्धिंसात्वम् इत्याश्रयणीम् । ततश्च व्रणचिकित्सया जायमानस्य</p>
<p>आरोग्यरूपहितस्य तादात्विकवेदनापेक्षया बलवत्त्वात् न हिंसात्वम् इति स्थिते</p>
<p>पशुमरणानुकूलव्यापारस्य पशुवेदनाजनकत्वेऽपि स्वर्गप्राप्त्यादिलक्षणस्य पशुहितस्य</p>
<p>बलवत्त्वात् न हिंसात्वम् ।</p>
<p>&lsquo;अत: &lsquo;न हिंस्यादिति निषेधाविषयत्वात् क्रत्वर्थपशुहिंसाया न पापजनकत्वमिति</p>
<p>तद्वशेनावरोहतोऽनुशयिनो न व्रीह्यादिभावापत्तिरिति ।</p>
<p>&lsquo;रेतःसिग्योऽथ&rsquo; (ब्र.सू.३-१-२६)। इतश्च औपचारिकं व्रीह्यादि जन्मवचनम्</p>
<p>व्रीह्यादिभाववचनानन्तरं &lsquo;यो यो ह्यन्नमत्ति यो यो रेतः सिञ्चति तद्भूय एव भवति&rsquo;</p>
<p>(छां.उ.५-२०-६) इति रेतःसिग्भावोऽनुशयिना श्रूयमाणो यथा न मुख्यः, एवं व्रीह्यादिभावोऽपि</p>
<p>इत्यर्थः । योनेश्शरीरम् (ब्र.सू.३-१-२७) । योनिप्राप्तेः पश्चादेव अनुशयिनां ब्राह्मणादिशरीरप्राप्तिश्रवणात्</p>
<p>ततः प्राक् न शरीरपरिग्रहः किन्तु संश्लेषमात्रम् । यत्र पुण्यापुण्यकर्मणी तत्रैव सुखदुःखे ।</p>
<p>यत्र सुखदुःखे तत्रैव तद्धेतुभूतं शरीरम् । ततश्च आकाशादिषु कर्मकीर्तनाभावेन</p>
<p>तत्फलभूतसुखाद्यनुभवाभावात् न तद्धेतुभूतं शरीरंम् इति न योनिप्राप्तेः प्राक्छरीरपरिग्रहः इति</p>
<p>स्थितम् ॥ प्रकृतमनुसरामः ॥</p>
<hr>
<p><strong>एकादशः</strong> <strong>खण्डः</strong></p>
<hr>
<p><strong>[वैश्वानरविद्या]</strong></p>
<hr>
<p><strong>[प्राचीनशालादिऋषीणां</strong> <strong>मध्ये</strong> <strong>ब्रह्मविचारकचर्चा]</strong></p>
<hr>
<p><strong>प्राचीनशाल</strong> <strong>औपमन्यवः</strong> <strong>सत्ययज्ञः</strong> <strong>पौलुषिरिन्द्रद्युम्नो</strong> <strong>भाल्लवेयो</strong></p>
<p><strong>जनश्शार्कराक्ष्यो</strong> <strong>बुडिल</strong> <strong>आश्वतराश्विः</strong> <strong>ते</strong> <strong>हैते</strong> <strong>महाशाला</strong> <strong>महाश्रोत्रियाः</strong> <strong>समेत्य</strong></p>
<p><strong>मीमांसाञ्चक्रुः</strong> <strong>-</strong> <strong>को</strong> <strong>न</strong> <strong>आत्मा</strong> <strong>किं</strong> <strong>ब्रह्मेति</strong> <strong>॥</strong> <strong>१</strong> <strong>॥</strong></p>
<p><strong>प्र.</strong> - वैश्वानरविद्या प्रस्तूयते - <strong>प्राचीनशाल&hellip;&hellip;किं</strong> <strong>ब्रह्मेति</strong> । उपमन्युसुतः</p>
<p><strong>प्राचीनशाल</strong>नामा, पुलुषसुतः <strong>सत्ययज्ञ</strong>नामा, भाल्लविसुतः <strong>इन्द्रद्युम्न</strong>नामा, शर्कराक्ष्यसुतः</p>
<p>जननामा, अश्वतराश्वसुतः <strong>बुडिल</strong>नामा, ते एते पञ्चापि <strong>महाशालाः</strong> महागृहस्थतया</p>
<p>विस्तीर्णशालासम्पन्ना: - प्रसिद्धा इति यावत् <strong>महाश्रोत्रियाः</strong> अतीवश्रुताध्ययनसम्पन्नाश्च</p>
<p>एकत्र सम्भूय अस्माकम् अन्तर्यामितया आत्मभूतं ब्रह्म किमिति <strong>मीमांसाञ्चक्रु:</strong></p>
<p>विचारं कृतवन्तः इत्यर्थः ॥</p>
<hr>
<p><strong>[पञ्चर्षिभिः</strong> <strong>उद्दालकसमीपगमनम्]</strong></p>
<hr>
<p><strong>ते</strong> <strong>ह</strong> <strong>सम्पादयाञ्चक्रुः,</strong> <strong>उद्दालको</strong> <strong>वै</strong> <strong>भगवन्तोऽयमारुणिः</strong> <strong>सम्प्रतीममात्मानं</strong></p>
<p><strong>वैश्वानरमध्येति,</strong> <strong>तँ</strong> <strong>हन्ताभ्यागच्छामेति</strong> <strong>।</strong> <strong>तँ</strong> <strong>हाभ्याजग्मुः</strong> <strong>॥२॥</strong></p>
<p><strong>प्र.-ते</strong> <strong>ह</strong> <strong>सम्पादयाञ्चक्रुः</strong> <strong>।</strong> <strong>ते</strong> - एवं मीमांसित्वा निश्चयम् अलभमाना:-</p>
<p>आत्मभूतब्रह्मोपदेष्टारं कञ्चित् सम्पादितवन्तः । निश्चितवन्तः इत्यर्थः । किमिति । तत्राह -</p>
<p><strong>उद्दालको&hellip;&hellip;अभ्यागच्छामेति</strong> । हे <strong>भगवन्तः</strong> ! अरुणसुतः उद्दालकनामा इदानीं</p>
<p>वैश्वानरम् आत्मानं अध्येति - ‘इक् स्मरणे&rsquo; । (धा.पा.१०४७) उपास्ते इत्यर्थः । यद्वा.</p>
<p>&lsquo;इण् गतौ&rsquo; (धा.पा.१०४५) इति गत्यर्थानां ज्ञानार्थत्वात् अवगच्छति इत्यर्थः । <strong>तं</strong> .</p>
<p>उद्दालकम् अभ्यागच्छाम इति निश्चित्य <strong>तं</strong> <strong>हाभ्याजग्मुः</strong> तमभ्यागतवन्तः इत्यर्थः ॥</p>
<hr>
<p><strong>स</strong> <strong>ह</strong> <strong>सम्पादयाञ्चकार,</strong> <strong>प्रक्ष्यन्ति</strong> <strong>मामिमे</strong> <strong>महाशाला</strong> <strong>महाश्रोत्रियाः</strong> <strong>।</strong></p>
<p><strong>तेभ्यो</strong> <strong>न</strong> <strong>सर्वमिव</strong> <strong>प्रतिपत्स्ये</strong> <strong>।</strong> <strong>हन्ताहमन्यमभ्यनुशासानीति</strong> <strong>॥</strong> <strong>३</strong> <strong>॥</strong></p>
<p><strong>प्र.-स</strong> <strong>ह&hellip;&hellip;।</strong> <strong>अभ्यनुशासानीति</strong> <strong>।</strong> <strong>स</strong> <strong>ह</strong> <strong>उद्दालकः</strong> तान् आगतान्</p>
<p>दृष्ट्वा एते महाशाला: महाश्रोत्रिया: मां वैश्वानरम् आत्मानं प्रक्ष्यन्ति । नाहं तत् सर्वं</p>
<p>प्रतिपद्ये तेभ्यो वक्तुं शक्नोमि । अतः अन्यं तदभिज्ञं कश्चित् <strong>अनुशासानि</strong> - उपदिशानि</p>
<p>इत्येवं सम्पादितवान् - निश्चितवान् इत्यर्थः ॥</p>
<hr>
<p><strong>[पञ्चर्षीणां</strong> <strong>उद्दालकेन</strong> <strong>सहाश्वपतिराजगमनम्</strong> <strong>]</strong></p>
<hr>
<p><strong>तान्</strong> <strong>होवाच,</strong> <strong>अश्वपतिर्वै</strong> <strong>भगवन्तोऽयं</strong> <strong>कैकयः</strong> <strong>सम्प्रतीममात्मानं</strong></p>
<p><strong>वैश्वानरमध्येति,</strong> <strong>तँ</strong> <strong>हन्ताभ्यागच्छाम</strong> <strong>इति</strong> <strong>तँ</strong> <strong>हाभ्याजग्मुः</strong> <strong>॥</strong> <strong>४</strong> <strong>॥</strong></p>
<hr>
<p><strong>प्र. -तान्</strong> <strong>होवाच</strong> - स उद्दालक: औपमन्यवादीन् प्रति आह । किमिति ।</p>
<p><strong>अश्वपतिः&hellip;&hellip;गच्छामेति</strong> । केकयस्यापत्यं <strong>कैकयः</strong> । शिष्टं स्पष्टम् ॥ <strong>तं</strong> <strong>हाभ्याजग्मुः</strong> ।</p>
<p><strong>तं</strong> - अश्वपतिम् उद्दालकषष्ठाः ते अभ्यागतवन्तः इत्यर्थः ॥</p>
<hr>
<p><strong>तेभ्यो</strong> <strong>ह</strong> <strong>प्राप्तेभ्यः</strong> <strong>पृथगर्हाणि</strong> <strong>कारयाञ्चकार</strong> <strong>।</strong> <strong>स</strong> <strong>ह</strong> <strong>प्रातः</strong> <strong>संजिहान</strong></p>
<p><strong>उवाच,</strong></p>
<hr>
<p><strong>&ldquo;न</strong> <strong>मे</strong> <strong>स्तेनो</strong> <strong>जनपदे</strong> <strong>न</strong> <strong>कदर्यो</strong> <strong>न</strong> <strong>मद्यपः</strong> <strong>।</strong></p>
<p><strong>नानाहिताग्निर्ना</strong> <strong>विद्वान्</strong> <strong>न</strong> <strong>स्वैरी,</strong> <strong>स्वैरिणी</strong> <strong>कुत्तः&rdquo;</strong> <strong>॥</strong></p>
<hr>
<p><strong>यक्ष्यमाणो</strong> <strong>वै</strong> <strong>भगवन्तोऽहमस्मि</strong> <strong>।</strong> <strong>यावदेकैकस्मा</strong> <strong>ऋत्विजे</strong> <strong>धनं</strong> <strong>दास्यामि,</strong></p>
<p><strong>तावद्भगवभ्द्यो</strong> <strong>दास्यामि</strong> <strong>।</strong> <strong>वसन्तु</strong> <strong>भगवन्तः</strong> <strong>इति</strong> <strong>॥</strong> <strong>५</strong> <strong>॥</strong></p>
<p><strong>प्र. -</strong> <strong>तेभ्यो</strong> <strong>ह&hellip;&hellip;चकार</strong> । प्राप्तेभ्यः तेभ्य: महर्षिभ्यः केकयः पृथक् पृथक</p>
<p><strong>अर्हाणि</strong> - अर्हणानि पूजाः भृत्यैः पुरोहितादिभिश्च कारितवान् इत्यर्थः । <strong>स</strong> <strong>ह&hellip;&hellip;उवाच</strong> ।</p>
<p><strong>सःह</strong> राजा अन्येद्यु: प्रातःकाले स्वभवनं <strong>संजिहानः</strong> त्यजन स्वभवनात् निर्गत्य</p>
<p>तत्समीपमेत्य इति यावत् - तान् महर्षीन् उवाच इत्यर्थः । किमिति ? तत्राह <strong>न</strong></p>
<p><strong>मे&hellip;&hellip;भगवन्तः</strong> इति । हे <strong>भगवन्तः</strong> ! पूजार्हाः ! मदधिष्ठिते जनपदे <strong>स्तेन</strong>: चोरः</p>
<p>वा <strong>कदर्यः</strong> - दानशून्यो वा, मद्यपायी वा, सत्यां योग्यतायाम् अनाहिताग्निर्वा, <strong>अविद्वान्</strong> -</p>
<p>वेदाध्ययनादिशून्यः त्रैवर्णिको वा, <strong>स्वैरी</strong> - परदारगन्ता वा न सन्ति । स्वैरिणी पुंश्चली</p>
<p>तु कुतः स्यात् इत्यर्थः । एवमाद्याः दुष्टाः मज्जनपदे न सन्ति - नहि तैः दत्तं धनम्</p>
<p>उपजीवामि । अतो मम प्रतिग्रहयोग्यताम् अस्तीति भावः । अहम् अचिरेणैव कालेन यागं</p>
<p>करिष्यामि । तत्र यागे एकैकस्मै ऋत्विजे यावत् धनं दास्यामि, तावत् <strong>भगवभ्द्य:</strong> प्रत्येकं</p>
<p>दास्यामि । तावत्कालमत्रैव वसन्तु; यागञ्च पश्यन्तु इति प्रार्थितवान् इत्यर्थः । भगवता</p>
<p>च भाष्यकृता, &ldquo;न मे स्तेनः&rsquo; इत्यादिना, &lsquo;यक्ष्यमाणो वै भगवन्तोऽहमस्मि&rsquo; इत्यन्तेन</p>
<p>आत्मनो व्रतस्थतया प्रतिग्रहयोग्यतां ज्ञापयन्नेव ब्रह्मविद्भिरपि प्रतिषिद्धस्य परिहरणीयता</p>
<p>विहितस्य कर्तव्यतां च प्रतिज्ञाप्य, यावदेकैकस्मै ऋत्विजे धनं दास्यामि, तावत् भगवद्भ्यः</p>
<p>दास्यामि । वसन्तु भगवन्तः इत्यवोचत् इति भाषितम् ॥</p>
<hr>
<p><strong>ते</strong> <strong>होचुः, &lsquo;येन</strong> <strong>हैवार्थेन</strong> <strong>पुरुषश्चरेत्</strong> <strong>तँ</strong> <strong>हैव</strong> <strong>वदेत्</strong> <strong>।</strong> <strong>आत्मानमेवेमं</strong> <strong>वैश्वानरँ</strong></p>
<p><strong>सम्प्रत्यध्येषि,</strong> <strong>तमेव</strong> <strong>नो</strong> <strong>ब्रूही&rsquo;ति</strong> <strong>॥</strong> <strong>६</strong> <strong>॥</strong></p>
<p><strong>प्र-ते</strong> <strong>होचुः</strong> <strong>।</strong> <strong>ते</strong> ऋषयः राजानं प्रति ऊचुः । किमिति ? तदाह</p>
<p><strong>येन&hellip;&hellip;ब्रूहीति</strong> <strong>येन</strong> <strong>अर्थेन</strong> - प्रयोजनेन, यत् प्रयोजनमुद्दिश्य पुरुषः <strong>चरेत्</strong> - आगच्छति,</p>
<p><strong>तं</strong> <strong>हैव</strong> - तमेव पुरुषार्थं तस्य <strong>वदेत्</strong> - कुर्यामिति वदेत् । कुर्यादिति यावत् । समीहितं हि कर्तव्यं</p>
<p>भवति । अस्माकं च वैश्वानरः आत्मा जिज्ञासितः । त्वञ्च तम् आत्मानम् अधुना</p>
<p>अध्येषि - उपास्से । न च ते तद्ज्ञानम् अपलापार्हम् । अतः तमेव नः उपदिश । न</p>
<p>प्रयोजनान्तरम् इत्यर्थः । विश्वान् नरान् नयतीति, विश्वे एनं नरा: नयन्तीति वा विश्वानरः ।</p>
<p>विश्वानर एव वैश्वानरः; &lsquo;वय एव वायसः&rsquo; इतिवत् ॥</p>
<hr>
<p><strong>तान्</strong> <strong>होवाच, &lsquo;प्रातर्व: प्रतिवक्तास्मीति</strong> <strong>।</strong> <strong>ते</strong> <strong>ह</strong> <strong>समित्पाणयः</strong> <strong>पूर्वाह्ने</strong> <strong>प्रतिचक्रमिरे</strong> <strong>।</strong></p>
<p><strong>तान्</strong> <strong>हानुपनीयैवैतदुवाच</strong> <strong>॥</strong> <strong>७</strong> <strong>॥</strong></p>
<hr>
<p><strong>॥</strong> <strong>इति</strong> <strong>एकादशः</strong> <strong>खण्डः</strong> <strong>॥</strong></p>
<p><strong>प्र.-तान्&hellip;&hellip;.प्रतिवक्तास्मीति</strong> । तेषाम् अभिमानं परिशोध्य, श्वः प्रतिवचनं</p>
<p>दास्यामि इति मत्वा प्रात: प्रश्नस्य प्रतिवचनकर्तास्मि इत्युवाच इत्यर्थः । <strong>ते&hellip;&hellip;प्रतिचक्रमिरे</strong> । ते</p>
<p>च राज्ञः अभिप्रायज्ञाः समिद्भारहस्ताः&rsquo; अपरेद्यु: पूर्वाह्ने राजानं, शिष्याः भवेम इत्युपगतवन्तः ।</p>
<p>तान्&hellip;&hellip;उवाच । राजा तु तान् समित्याणीन् उपयाम इति वदत: त्यक्तस्वजात्यभिमानान्</p>
<p>उद्वीक्ष्य तेषाम् उपदेशयोग्यतां ज्ञात्वा &lsquo;अब्राह्मणेन न ब्राह्मण उपनेतव्यः&rsquo; इति शास्त्रार्थ</p>
<p>ज्ञात्वा तैः समर्पितं समिदाद्युपायनम् अस्वीकृत्य एव मैत्र्या एव एतत् वक्ष्यमाणम्</p>
<p>उवाच इत्यर्थः ।</p>
<p>यत एवं महाशाला: महाश्रोत्रिया ब्राह्मणास्सन्त: महाशालत्वाद्यभिमानं हित्वा</p>
<p>समिद्भारहस्ताः जातितो हीनं राजानं विद्यार्थितया उपजग्मुः । तस्मात् तथा अन्यै:</p>
<p>विद्योपादित्सुभिः भवितव्यम् इति आख्यायिकया सूच्यते ॥</p>
<hr>
<p><strong>॥</strong> <strong>इति</strong> <strong>एकादशखण्डभाष्यम्</strong> <strong>॥</strong></p>
<hr>
<p><strong>द्वादशः</strong> <strong>खण्डः</strong></p>
<hr>
<p><strong>[द्युलोकः</strong> <strong>वैश्वानरस्य</strong> <strong>मूर्धा]</strong></p>
<hr>
<p><strong>&lsquo;औपमन्यव</strong> <strong>!</strong> <strong>कं</strong> <strong>त्वमात्मानमुपास्से&rsquo;</strong> <strong>इति</strong> <strong>।</strong> <strong>&lsquo;दिवमेव</strong> <strong>भगवो</strong> <strong>राजन्निति</strong></p>
<p><strong>होवाच</strong> <strong>।</strong> <strong>एष</strong> <strong>वै</strong> <strong>सुतेजा</strong> <strong>आत्मा</strong> <strong>वैश्वानर:</strong> <strong>यं</strong> <strong>त्वमात्मानमुपास्से</strong> <strong>।</strong> <strong>तस्मात्तव</strong> <strong>सुतं</strong></p>
<p><strong>प्रसुतमासुतं</strong> <strong>कुले</strong> <strong>दृश्यते</strong> <strong>॥</strong> <strong>१</strong> <strong>॥</strong></p>
<p><strong>प्र.</strong>-अथ कैकयः तेभ्यः वैश्वानरात्मानम् उपदिदिक्षुः विशेषप्रश्नान्यथाऽनुपपत्त्या</p>
<p>वैश्वानरात्मनि एतैः किञ्चित् ज्ञातम्, किञ्चित् अज्ञातमिति विज्ञाय ज्ञातांशबुभुत्सया</p>
<p>तान् एकैकशः प्रष्टुम् उपक्रमते । तत्र औपमन्यवं पृच्छति - <strong>औपमन्यव</strong> <strong>कं</strong> <strong>त्वमात्मानमुपास्से</strong></p>
<p><strong>इति</strong> । स्पष्टोऽर्थः । <strong>दिवमेव</strong> <strong>भगवो</strong> <strong>राजन्निति</strong> <strong>होवाच</strong> <strong>।</strong> <strong>हे</strong> <strong>भगवः</strong> ! द्युलोकशरीरकं</p>
<p>वैश्वानरम् अहमुपास्से इति औपमन्यवः प्रत्युवाच इत्यर्थः । कैकयः आह</p>
<p><strong>एष&hellip;&hellip;&hellip;.नागमिष्यः</strong> <strong>इति</strong> <strong>।</strong> <strong>यं</strong> - द्युलोकावच्छिन्नं वैश्वानरम् आत्मानं त्वमुपास्से</p>
<p>एषः वैश्वानरः आत्मा <strong>सुतेजाः</strong> - शोभनं तेजो यस्य सः सुतेजाः । द्युलोको हि</p>
<p>सूर्यचन्द्रतेजोयुक्ततया सुतेजा भवति । यतश्च द्युलोकावच्छिन्नो वैश्वानर आत्मा त्वया</p>
<p>उपास्यमानः सुतेजस्त्वगुणयोगेन सुतेजोनामा वैश्वानरः । <strong>तस्मात्तव&hellip;&hellip;दृश्यते</strong> । अत्र</p>
<p><strong>सुतप्रसुतासुत</strong>शब्दाः एकाहाहीनसत्र&rsquo;-कर्मगताभिषवणपराः । सुतशब्दवत्त्वसाम्यात्</p>
<p>सुतेजस्त्वोपासनायाः सुतादिफलकत्वोपपत्तिः इति भावः ॥</p>
<hr>
<p><strong>अत्स्यन्नं,</strong> <strong>पश्यसि</strong> <strong>प्रियम्</strong> <strong>।</strong> <strong>अत्त्यन्नं,</strong> <strong>पश्यति</strong> <strong>प्रियम्</strong> <strong>,</strong> <strong>भवत्यस्य</strong> <strong>ब्रह्मवर्चसं</strong></p>
<p><strong>कुले,</strong> <strong>य</strong> <strong>एतमेवमात्मानं</strong> <strong>वैश्वानरमुपास्ते</strong> <strong>।</strong> <strong>मूर्धा</strong> <strong>त्वेष</strong> <strong>आत्मन</strong> <strong>इति</strong> <strong>होवाच,</strong></p>
<p><strong>&lsquo;मूर्धा</strong> <strong>ते</strong> <strong>व्यपतिष्यत्,</strong> <strong>यन्मां</strong> <strong>नागमिष्यः&rsquo;</strong> <strong>इति</strong> <strong>॥</strong> <strong>२</strong> <strong>॥</strong></p>
<hr>
<p><strong>॥</strong> <strong>इति</strong> <strong>द्वादशः</strong> <strong>खण्डः</strong> <strong>॥</strong></p>
<p><strong>प्र.-अत्स्यन्नं</strong> <strong>पश्यसि</strong> <strong>प्रियम्</strong> । तदुपासनावैभवेन अन्नं लौकिकं भोग्यम् अनुभवसि ।</p>
<p><strong>प्रियं</strong> - पुत्रादिकं च पश्यसि इत्यर्थः । एवमन्योऽपि यः त्वमिव, त्वदुपास्यं वैश्वानरमुपास्ते,</p>
<p>सोऽपि त्वमिव अन्नादनप्रियदर्शनब्रह्मवर्चसशाली सन्तानवांश्च भवति इत्याह</p>
<p><strong>अत्त्यन्नं&hellip;&hellip;उपास्ते</strong> । उक्तोऽर्थः । एवं तदुक्तम् अर्थमङ्गीकुर्वन्निव फलप्रदर्शनेन</p>
<p>तमभिमुखीकृत्य तत्र वक्तव्यमंशम् उपदिशति । <strong>मूर्धात्वेष&hellip;&hellip;नागमिष्य</strong> <strong>इति</strong> । त्वया</p>
<p>वैश्वानरबुद्ध्या उपास्यमानः <strong>एषः</strong> - द्युलोकः परिच्छिन्नः <strong>आत्मन</strong>: वैश्वानरस्य आत्मनः</p>
<p>मूर्धावयवभूतः । न तु स एव वैश्वानरात्मा । एतदर्थनिर्णयार्थ तव मत्समीपानागमने तत्र</p>
<p>वैश्वानरात्ममूर्धरूपावयवभूते द्युलोके कृत्स्नवैश्वानरबुद्धिं कुर्वत: तव <strong>मूर्धा</strong> <strong>व्यपतिष्यत्</strong> -</p>
<p>विपरीतविद्यावशात् अनर्थ: स्यात् । अतः साधु अकार्षीः - यत्त्वं माम् आगतोऽसि इत्यभिप्रायः ॥</p>
<hr>
<p><strong>॥</strong> <strong>इति</strong> <strong>द्वादशखण्डभाष्यम्</strong> <strong>॥</strong></p>
<hr>
<p><strong>त्रयोदशः</strong> <strong>खण्डः</strong></p>
<hr>
<p><strong>[आदित्यः</strong> <strong>वैश्वानरात्मनः</strong> <strong>चक्षुः</strong> <strong>इति</strong> <strong>पोलघेरुतिः]</strong></p>
<hr>
<p><strong>अथ</strong> <strong>होवाच</strong> <strong>सत्ययज्ञं</strong> <strong>पौलुषिं, &lsquo;प्राचीनयोग्य</strong> <strong>!</strong> <strong>कं</strong> <strong>त्वमात्मानमुपास्से</strong></p>
<p><strong>इति</strong> <strong>आदित्यमेव</strong> <strong>भगवो</strong> <strong>राजन्&rsquo;</strong> <strong>इति</strong> <strong>होवाच, &lsquo;एष</strong> <strong>वै</strong> <strong>विश्वरूप</strong> <strong>आत्मा</strong> <strong>वैश्वानरः,</strong></p>
<p><strong>यं</strong> <strong>त्वमात्मानमुपास्से&rsquo;</strong> <strong>।</strong> <strong>तस्मात्तव</strong> <strong>बहु</strong> <strong>विश्वरूपं</strong> <strong>कुले</strong> <strong>दृश्यते</strong> <strong>॥१॥</strong></p>
<p><strong>प्र-अथ</strong> <strong>होवाच&hellip;&hellip;उपास्स</strong> <strong>इति</strong> इत्यादि । प्राचीनयोग्यः इति सत्ययज्ञस्य</p>
<p>नामान्तरम् । <strong>आदित्य&hellip;&hellip;विश्वरूप</strong> <strong>आत्मा</strong> <strong>वैश्वानरः</strong> - रूप्यते इति रूपम् । विश्वं</p>
<p>रूपं प्रकाश्यं यस्य सः विश्वरूपः । आदित्यस्य विश्वप्रकाशकत्वात् विश्वरूपत्वम् ।</p>
<p><strong>तस्मात्&hellip;&hellip;दृश्यते</strong> । एतदुपासनात् तव कुले बहु विश्वरूपं - विश्वप्रकाशकं पुत्रर<strong>त्ना</strong>दिकं</p>
<p>दृश्यते इत्यर्थः ॥</p>
<hr>
<p><strong>प्रवृत्तोऽश्वतरीरथो</strong> <strong>दासीनिष्कः,</strong> <strong>अत्स्यन्नम्</strong> <strong>।</strong> <strong>पश्यसि</strong> <strong>प्रियम्</strong> <strong>।</strong> <strong>अत्त्यन्नम्</strong> <strong>।</strong></p>
<p><strong>पश्यति</strong> <strong>प्रियम्,</strong> <strong>भवत्यस्य</strong> <strong>ब्रह्मवर्चसं</strong> <strong>कुले,</strong> <strong>य</strong> <strong>एतमेवमात्मानं</strong> <strong>वैश्वानरमुपास्ते</strong> <strong>।</strong></p>
<p><strong>चक्षुष्ट्वेतदात्मनः&rsquo;</strong> <strong>इति</strong> <strong>होवाच</strong> <strong>&lsquo;अन्धोऽभविष्यत्</strong> <strong>,</strong> <strong>यन्मां</strong> <strong>नागमिष्यः&rsquo;</strong> <strong>इति</strong> <strong>॥</strong> <strong>२</strong> <strong>॥</strong></p>
<hr>
<p><strong>॥</strong> <strong>इति</strong> <strong>त्रयोदशः</strong> <strong>खण्डः</strong> <strong>॥</strong></p>
<hr>
<p><strong>प्र.-प्रवृत्तो&hellip;&hellip;नागमिष्य</strong> <strong>इति</strong> । अश्वतरीभिः युक्तो रथः अश्वतरीरथः</p>
<p>त्वाम् अनुप्रवृत्तः दासीभिः युक्तो <strong>निष्कः</strong> हारः <strong>दासीनिष्कः</strong> त्वाम् अनुप्रवृत्तः</p>
<p>इत्यर्थः । शिष्टं सर्वं पूर्ववत् ॥</p>
<hr>
<p><strong>॥</strong> <strong>इति</strong> <strong>त्रयोदशखण्डभाष्यम्</strong> <strong>॥</strong></p>
<hr>
<p><strong>चतुर्दशः</strong> <strong>खण्डः</strong></p>
<hr>
<p><strong>[वायुः</strong> <strong>वैश्वानरस्य</strong> <strong>प्राणः</strong> <strong>इति</strong> <strong>भाल्लवेयः]</strong></p>
<hr>
<p><strong>अथ</strong> <strong>होवाचेन्द्रद्युम्नं</strong> <strong>भाल्लवेयं, &lsquo;वैयाघ्रपद्य!</strong> <strong>कं</strong> <strong>त्वमात्मानमुपास्से&rsquo;</strong> <strong>इति</strong> <strong>।</strong> <strong>&lsquo;वायुमेव</strong></p>
<p><strong>भगवो</strong> <strong>राजन्&rsquo;</strong> <strong>इति</strong> <strong>होवाच</strong> <strong>।</strong> <strong>एष</strong> <strong>वै</strong> <strong>पृथग्वर्त्मा</strong> <strong>वैश्वानरः,</strong> <strong>यं</strong> <strong>त्वमात्मानमुपास्से</strong> <strong>।</strong></p>
<p><strong>तस्मात्</strong> <strong>त्वां</strong> <strong>पृथग्बलय</strong> <strong>आययन्ति</strong> <strong>पृथग्रथश्रेणयोऽनुयन्ति</strong> <strong>॥</strong> <strong>१</strong> <strong>॥</strong></p>
<hr>
<p><strong>प्र.-अथ</strong> <strong>होवाच&hellip;&hellip;उपास्स</strong> <strong>इति</strong> । व्याघ्रपद्यस्यापत्यं वैयाघ्रपद्यः ।</p>
<p>भाल्लवेरेव व्याघ्रपद्य इति नामान्तरम् । <strong>एष</strong> <strong>वै</strong> <strong>पृथग्वर्त्मा</strong> <strong>वैश्वानर</strong> <strong>इति</strong> । वायोः</p>
<p>विविधगतिस्वभावत्वात् <strong>पृथग्वर्त्मत्वम्</strong> । <strong>तस्मात्त्वां</strong> <strong>अनुयन्ति</strong> <strong>।</strong> <strong>पृथक्</strong> - नानादिक्स्थाः</p>
<p>वस्त्रान्नादिलक्षणा: <strong>बलय:</strong> <strong>आययन्ति</strong> - आगच्छन्ति । रथपङ्कयोऽपि त्वामनुयान्ति इत्यर्थः ।</p>
<p>शिष्टं स्पष्टम् ॥</p>
<p>&lsquo;अत्स्यन्नं, पश्यसि प्रियम् । अत्यन्नं, पश्यति प्रियं, भवत्यस्य ब्रह्मवर्चसं</p>
<p>कुले, य एतमेवमात्मानं वैश्वानरमुपास्ते । प्राणस्त्वेष आत्मन&rsquo; इति, होवाच</p>
<p>&lsquo;प्राणस्त उदक्रमिष्यत्, यन्मां नागमिष्यः&rsquo; इति ॥ २ ॥</p>
<p>॥ इति चतुर्दशः खण्डः ॥</p>
<p><strong>प्र. -अत्स्यन्नं</strong> <strong>पश्यसि</strong> <strong>प्रियम्</strong> इत्यादि । सर्वं पूर्ववत् ॥</p>
<hr>
<p><strong>॥</strong> <strong>इति</strong> <strong>चतुर्दशखण्डभाष्यम्</strong> <strong>॥</strong></p>
<hr>
<p><strong>पञ्चदशः</strong> <strong>खण्डः</strong></p>
<hr>
<p><strong>[आकाश:</strong> <strong>वैश्वानरस्य</strong> <strong>मध्यकाय:]</strong></p>
<hr>
<p><strong>अथ</strong> <strong>होवाच</strong> <strong>जनँ</strong> <strong>शार्कराक्ष्यम्, &lsquo;शार्कराक्ष्य,</strong> <strong>कं</strong> <strong>त्वमात्मानमुपास्से&rsquo;</strong> <strong>इति</strong> <strong>।</strong></p>
<p><strong>&lsquo;आकाशमेव</strong> <strong>भगवो</strong> <strong>राजन्&rsquo;</strong> <strong>इति</strong> <strong>हौवाच</strong> <strong>।</strong> <strong>&lsquo;एष</strong> <strong>वै</strong> <strong>बहुल</strong> <strong>आत्मा</strong> <strong>वैश्वानरः,</strong> <strong>यं</strong></p>
<p><strong>त्वमात्मानमुपास्से&rsquo;</strong> <strong>।</strong> <strong>तस्मात्</strong> <strong>त्वं</strong> <strong>बहुलोऽसि</strong> <strong>प्रजया</strong> <strong>च</strong> <strong>धनेन</strong> <strong>च&rsquo;</strong> <strong>॥</strong> <strong>१</strong> <strong>॥</strong></p>
<hr>
<p><strong>&lsquo;अत्स्यन्त्रम्,</strong> <strong>पश्यसि</strong> <strong>प्रियम्,</strong> <strong>अत्त्यन्नम्,</strong> <strong>पश्यति</strong> <strong>प्रियम्,</strong> <strong>भवत्यस्य</strong></p>
<p><strong>ब्रह्मवर्चसं</strong> <strong>कुले,</strong> <strong>य</strong> <strong>एतमेवमात्मानं</strong> <strong>वैश्वानरमुपास्ते</strong> <strong>।</strong> <strong>सन्देहस्त्वेष</strong> <strong>आत्मनः&rsquo;</strong></p>
<p><strong>इति</strong> <strong>होवाच</strong> <strong>- &lsquo;सन्देहस्ते</strong> <strong>व्यशीर्यत्</strong> <strong>;</strong> <strong>यन्मां</strong> <strong>नागमिष्यः&rsquo;</strong> <strong>इति</strong> <strong>॥</strong> <strong>२</strong> <strong>॥</strong></p>
<hr>
<p><strong>॥</strong> <strong>इति</strong> <strong>पञ्चदशः</strong> <strong>खण्डः</strong> <strong>॥</strong></p>
<hr>
<p><strong>प्र.-अथ&hellip;&hellip;त्वमात्मनम्</strong> इत्यादि । <strong>एष</strong> <strong>वै</strong> <strong>बहुल</strong> <strong>आत्मा</strong> ।</p>
<p>भूतान्तरेभ्यः आकाशस्य महत्त्वात् बहुलत्वम् । शिष्टं स्पष्टम् ।</p>
<p><strong>अत्स्यन्नम्</strong> इत्यादि । <strong>सन्देहस्त्वेष</strong> <strong>आत्मन</strong> <strong>इति</strong> <strong>होवाच</strong> <strong>।</strong> <strong>सन्देहः।</strong></p>
<p>मध्यकायः, मध्यकायो हि उत्तरापरकाययोः क्व अनुप्रविष्टः इति सन्दिह्यमानत्वात्</p>
<p>सन्देहः इत्युच्यते । <strong>व्यशीर्यत्</strong> - विशीर्णोऽभविष्यत् । शिष्टं स्पष्टम् ॥</p>
<hr>
<p><strong>॥</strong> <strong>इति</strong> <strong>पञ्चदशखण्डभाष्यम्</strong> <strong>॥</strong></p>
<hr>
<p><strong>षोडशः</strong> <strong>खण्डः</strong></p>
<hr>
<p><strong>[आपः</strong> <strong>वैश्वानरस्य</strong> <strong>वस्तिः]</strong></p>
<hr>
<p><strong>अथ</strong> <strong>होवाच</strong> <strong>बुडिलमाश्वतराश्वि</strong> <strong>&lsquo;वैयाघ्रपद्य</strong> <strong>!</strong> <strong>कं</strong> <strong>त्वमात्मानमुपास्से</strong></p>
<p><strong>इति</strong> <strong>&lsquo;अप</strong> <strong>एव</strong> <strong>भगवो</strong> <strong>राजन्</strong> <strong>इति</strong> <strong>होवाच</strong> <strong>&lsquo;एष</strong> <strong>वै</strong> <strong>रयिरात्मा</strong> <strong>वैश्वानरः,</strong> <strong>यं</strong></p>
<p><strong>त्वमात्मानमुपास्से</strong> <strong>।</strong> <strong>तस्मात्त्वँ</strong> <strong>रयिमान्</strong> <strong>पुष्टिमानसि</strong> <strong>॥१॥</strong></p>
<hr>
<p><strong>&lsquo;अत्स्यन्नं</strong> <strong>पश्यसि</strong> <strong>प्रियम्</strong> <strong>।</strong> <strong>अत्यन्नं,</strong> <strong>पश्यति</strong> <strong>प्रियं,</strong> <strong>भवत्यस्य</strong> <strong>ब्रह्मवर्चसं</strong></p>
<p><strong>कुले,</strong> <strong>य</strong> <strong>एतमेवमात्मानं</strong> <strong>वैश्वानरमुपास्ते</strong> <strong>।</strong> <strong>वस्तिस्त्वेष</strong> <strong>आत्मन&rsquo;</strong> <strong>इति</strong> <strong>होवाच</strong></p>
<p><strong>&lsquo;वस्तिस्ते</strong> <strong>व्यभेत्स्यत्,</strong> <strong>यन्मां</strong> <strong>नागमिष्यः&rsquo;</strong> <strong>इति</strong> <strong>॥</strong> <strong>२</strong> <strong>॥</strong></p>
<hr>
<p><strong>॥</strong> <strong>इति</strong> <strong>षोडशः</strong> <strong>खण्डः</strong> <strong>॥</strong></p>
<hr>
<p><strong>प्र.-</strong> <strong>अथ&hellip;..पुष्टिमानसि</strong> <strong>।</strong> <strong>वैयाघ्रपद्य</strong> - व्याघ्रपद्गोत्रापत्य इत्यर्थः । <strong>एष</strong></p>
<p><strong>वै</strong> <strong>रयिरात्मा</strong> । अपां वेगवत्त्वात् रयित्वम् । विसर्गः छान्दसः । धनप्राप्तिहेतुत्वाद्वा</p>
<p>रयित्वम् । रयिमान् धनवान् इत्यर्थः ।</p>
<p><strong>अत्स्यन्नम्</strong> इत्यादि । <strong>वस्तिः</strong> - मूत्रस्थानम् । शिष्टं स्पष्टम् ॥</p>
<hr>
<p><strong>॥</strong> <strong>इति</strong> <strong>षोडशखण्डभाष्यम्</strong> <strong>॥</strong></p>
<hr>
<p><strong>सप्तदशः</strong> <strong>खण्डः</strong></p>
<hr>
<p><strong>[पृथिवी</strong> <strong>वैश्वानरस्य</strong> <strong>पादौ]</strong></p>
<hr>
<p><strong>अथ</strong> <strong>होवाच</strong> <strong>उद्दालकमारुणिं, &lsquo;गौतम</strong> <strong>कं</strong> <strong>त्वमात्मानमुपास्से&rsquo;</strong> <strong>इति</strong> <strong>।</strong></p>
<p><strong>&lsquo;पृथिवीमेव</strong> <strong>भगवो</strong> <strong>राजन्&rsquo;</strong> <strong>इति</strong> <strong>होवाच</strong> <strong>।</strong> <strong>&lsquo;एष</strong> <strong>वै</strong> <strong>प्रतिष्ठात्मा</strong> <strong>वैश्वानरः,</strong> <strong>यं</strong></p>
<p><strong>त्वमात्मानमुपास्से,</strong> <strong>तस्मात्त्वं</strong> <strong>प्रतिष्ठितोऽसि</strong> <strong>प्रजया</strong> <strong>च</strong> <strong>पशुभिश्च&rsquo;</strong> <strong>॥१॥</strong></p>
<hr>
<p><strong>&lsquo;अत्स्यन्नम,</strong> <strong>पश्यसि</strong> <strong>प्रियम्</strong> <strong>।</strong> <strong>अत्यन्नम्,</strong> <strong>पश्यति</strong> <strong>प्रियम्</strong> <strong>।</strong> <strong>भवत्यस्य</strong></p>
<p><strong>ब्रह्मवर्चसं</strong> <strong>कुले,</strong> <strong>य</strong> <strong>एतमेवमात्मानं</strong> <strong>वैश्वानरमुपास्ते</strong> <strong>।</strong> <strong>पादौ</strong> <strong>त्वेतावात्मनः&rsquo;</strong> <strong>इति</strong></p>
<p><strong>हौवाच, &lsquo;पादौ</strong> <strong>ते</strong> <strong>व्यम्लास्येतां,</strong> <strong>यन्मां</strong> <strong>नागमिष्यः&rsquo;</strong> <strong>इति</strong> <strong>॥</strong> <strong>२</strong> <strong>॥</strong></p>
<hr>
<p><strong>प्र.-अथ&hellip;&hellip;पशुभिश्च</strong> । प्राण्याधारत्वात् पृथिव्याः प्रतिष्ठात्वम् ।</p>
<p><strong>अत्स्यन्नम्</strong> इत्यादि । <strong>व्यम्लास्येतां</strong> - ग्लानौ, श्लथौ अभविष्यताम् इत्यर्थः । शिष्टं</p>
<p>स्पष्टम् ॥</p>
<p><strong>॥</strong> <strong>इति</strong> <strong>सप्तदशखण्डभाष्यम्</strong> <strong>॥</strong></p>
<hr>
<p><strong>अष्टादशः</strong> <strong>खण्डः</strong></p>
<hr>
<p><strong>[समस्तवैश्वानरात्मोपदेशः]</strong></p>
<hr>
<p><strong>तान्</strong> <strong>होवाच, &lsquo;एते</strong> <strong>वै</strong> <strong>खलु</strong> <strong>यूयं</strong> <strong>पृथगिवेममात्मानं</strong> <strong>वैश्वानरं</strong> <strong>विद्वाँसोऽनमत्थ</strong> <strong>।</strong></p>
<p><strong>यस्त्वेतमेवं</strong> <strong>प्रादेशमात्रमभिविमानमात्मानं</strong> <strong>वैश्वानरमुपास्ते,</strong> <strong>स</strong> <strong>सर्वेषु</strong> <strong>लोकेषु</strong></p>
<p><strong>सर्वेषु</strong> <strong>भूतेषु</strong> <strong>सर्वेष्वात्मसु</strong> <strong>अन्नमत्ति</strong> <strong>॥</strong> <strong>१</strong> <strong>॥</strong></p>
<hr>
<p><strong>प्र. -</strong> <strong>तान्</strong> <strong>होवाच</strong> । अथ राजा <strong>तान्</strong> ऋषीन् पुनरुवाच इत्यर्थः । <strong>एते</strong> <strong>वै&hellip;&hellip;अत्थ</strong> ।</p>
<p>एतादृशा हि यूयम् इमं वैश्वानरम् आत्मानं पृथगिव <strong>विद्वांसः&rsquo;</strong> - भिन्नभिन्नतया उपासीनाः</p>
<p>तदानुरूप्येण **अन्नमत्थ-**लौकिकं भोगम् अनुभवथ इत्यर्थः । पूर्वत्र <strong>अत्स्यन्नम्</strong> इति</p>
<p>प्रतिपुरुषमुक्तस्य अत्र अत्थ इति बहुवचनेन निर्देशः । अत्र <strong>अनमत्थ</strong> इत्येतत् प्रियं पश्यथ</p>
<p>इत्यस्यापि उपलक्षणम् । <strong>यस्तु&hellip;&hellip;अत्ति</strong> <strong>।</strong> <strong>अभिविमानं&rsquo;</strong> - सर्वाभिव्याप्ततया विगतमानं</p>
<p><strong>वैश्वानरं</strong> - विश्वेषां नराणां नेतारं एतमात्मानं <strong>प्रादेश</strong> <strong>मात्रं</strong> - द्युलोकादिप्रदेशसम्बन्धिनी</p>
<p>प्रादेशी । प्रादेशी मात्रा यस्य तं प्रादेशमात्रं - द्युप्रभृतिप्रदेशपरिच्छिन्नं यः उपास्ते, स</p>
<p>सर्वलोकसर्वभूतसर्वात्मवर्तिब्रह्मरूपम् अन्नं <strong>अत्ति</strong> अनुभवति इत्यर्थः ।</p>
<p>अनेन वैश्वानरोपासनस्य ब्रह्मप्राप्तिफलकत्वम् उक्तं भवति । भगवता हि भाष्यकृता,</p>
<p>&lsquo;सर्वेषु भूतेषु सर्वेष्वात्मसु च वर्तमानं यत् अन्नं भोग्यम् , तदत्ति । सर्वत्र वर्तमानं</p>
<p>&lsquo;स्वतः एव&rsquo; अनवधिकातिशयानन्दं ब्रह्म अनुभवति । यत्तु सर्वः कर्मवश्यः आत्मभिः</p>
<p>प्रत्येकम् अनन्यसाधारणम् अन्नं भुज्यते, तत् मुमुक्षुभिः त्याज्यत्वात् इह &lsquo;न गृह्यते इति</p>
<p>भाषितम् ।</p>
<p>[प्रादेशमात्रशब्दार्थविचारः]</p>
<p>अत्र &lsquo;प्रादेशमात्रमिव ह वै देवाः सुविदिताः अभिसम्पन्नाः । तथा तु वा एनान्</p>
<p>वक्ष्यामि यथा प्रादेशमात्रम् अभिसम्पादयिष्यामि इति । स होवाच मूर्धानम् उपदिशन् ,</p>
<p>&lsquo;एष वा प्रतिष्ठा वैश्वानरः&rsquo; इति ; चक्षुषी उपदिशन्नुवाच, &lsquo;एष वै सुतेजा वैश्वानरः&rsquo; इति</p>
<p>नासिके उपदिशन्नुवाच एष वै पृथग्वर्त्मा वैश्वानरः इति । मुख्यमाकाशम् उपदिशन्नुवाच,</p>
<p>&lsquo;एष वै बहुलो वैश्वानरः&rsquo; इति । मुख्याः अपः उपदिशन्नुवाच, &lsquo;एष वै रयिवैश्वानरः&rsquo; इति ;</p>
<p>चुबुकम् उपदिशन् उवाच ; &lsquo;एष वै प्रतिष्ठा वैश्वानरः&rsquo; इति ॥ (शत.बा.१०-६-१-१०,११)</p>
<p>इति वाजसनेयकोक्तमूर्धचुबुकान्तरालप्रतिष्ठितत्वलभ्यं प्रादेशमात्रत्वं नोपजीव्यम् ।</p>
<p>द्युप्रभृतिप्रदेशसंबन्धित्वमात्रस्य यौगिकार्थस्य प्रकरणतः प्रतीतेः । उक्तञ्च &lsquo;व्यासार्यै:</p>
<p>सर्ववेदान्तप्रत्ययाधिकरणे, &lsquo;यस्त्वेतमिति न वाजसनेयकोक्तानुवादः । स्वशाखावाक्ये</p>
<p>एव पूर्वप्रतिपादितस्य अनुवादेन फलसमर्पकत्वोपपत्तेः&rsquo; इति ।</p>
<p>न च अपरिच्छिन्नस्य परस्य ब्रह्मणः द्युप्रभृतिपृथिव्यन्तप्रदेशसम्बन्धिन्या मात्रया</p>
<p>कथं परिच्छिन्नत्वम् इति चोदनीयम् । परिच्छिन्नत्वे बुद्धिसौकर्यलक्षणाभिव्यक्तेः सम्भवात् ।</p>
<p>सूत्रितं च &lsquo;अभिव्यक्तेरित्याश्मरथ्यः&rsquo; इति (ब्र.सू.१-२-३०) बुद्धिसौकर्यलक्षणाभिव्यक्ते:</p>
<p>हेतोः अभिविमानस्यापि ब्रह्मणः प्रादेशमात्रत्वम् उपदिश्यते इति आश्मरथ्यः आचार्यों मन्यते</p>
<p>इति सूत्रार्थः ॥ अभिव्यक्त्यर्थं परिच्छिन्नत्वोपदेशेऽपि मूर्धप्रभृत्यवयवविशेषैः पुरुषविधत्वं</p>
<p>परस्य ब्रह्मणः किमर्थमिति न चोदनीयम् - तथा उपासनार्थत्वात् । सूत्रितं च</p>
<p>&lsquo;अनुस्मृतेर्बादरिः&rsquo; (ब्र.सू.१-२-३१) इति । अनुस्मृतिः - उपासनम् । अनुस्मृतेः हेतोः</p>
<p>पुरुषविधत्वनिरूपणम् इति बादरिः आचार्यो मन्यते इति सूत्रार्थः ॥</p>
<hr>
<p><strong>[मूर्धादय:</strong> <strong>वैश्वानरात्मनः</strong> <strong>अवयवाः]</strong></p>
<hr>
<p><strong>तस्य</strong> <strong>ह</strong> <strong>वा</strong> <strong>एतस्यात्मनो</strong> <strong>वैश्वानरस्य</strong> <strong>-</strong> <strong>मूर्धेव</strong> <strong>सुतेजाः,</strong> <strong>चक्षुर्विश्वरूपः,</strong></p>
<p><strong>प्राणः</strong> <strong>पृथग्वर्त्मा,</strong> <strong>सन्देहो</strong> <strong>वहुलो,</strong> <strong>वस्तिरेव</strong> <strong>रयिः,</strong> <strong>पृथिव्येव</strong> <strong>पादौ</strong> <strong>।</strong> <strong>उर</strong> <strong>एव</strong> <strong>वेदिर्लोमानि</strong></p>
<p><strong>बर्हिः</strong> <strong>हृदयं</strong> <strong>गार्हपत्यो</strong> <strong>मनोऽन्वाहार्यपचन</strong> <strong>आस्यमाहवनीयः</strong> <strong>॥</strong> <strong>२</strong> <strong>॥</strong></p>
<p>प्र. - अथ प्राणाहुत्याधारत्व-त्रिविधाग्नित्व-परिकल्पितजाठराग्निशरीरकधुमूर्धत्वादि</p>
<p>विशिष्टात्मभाविते स्वशरीरे क्रियमाणप्राणाद्याहुतिभिः वैश्वानरविद्यानिष्ठेन परमात्मा</p>
<p>समाराधनीयः इति प्रतिपादयति - <strong>तस्य</strong> <strong>ह</strong> इत्यादि । <strong>एतस्यात्मनः</strong> &lsquo;उपास्ते&rsquo; इति</p>
<p>अव्यवहितप्रकृतस्य उपासकस्य आत्मनः मूर्धा एव <strong>तस्य</strong> <strong>वैश्वानरस्य</strong> - &lsquo;मूर्धा त्वेष</p>
<p>आत्मनः&rsquo; इति वैश्वानरात्ममूर्धत्वेन निर्दिष्टः सुतेजाः इत्यर्थः । न चात्र <strong>तस्य</strong> <strong>ह</strong> <strong>वा</strong></p>
<p><strong>एतस्य</strong> इति पदयोः परमात्मपरतया सामानाधिकरण्यमेवास्तु, न त्वेतस्येति शब्दस्य</p>
<p>उपासकपरामर्शित्वमिति शङ्कयम् - <strong>उर</strong> <strong>एव</strong> <strong>वेदिः</strong>&rsquo; इत्यादी उपासकोर:परामर्शस्य</p>
<p>अवश्यम्भावात्, <strong>मूर्धेव</strong> इत्यत्रापि उपासकस्य मूर्धेव परामृश्यते । तस्मात् <strong>एतस्य</strong> इति</p>
<p>शब्दस्य उपासकपरत्वमेव सिद्धम् ।</p>
<p>इह हि भगवता भाष्यकृता &lsquo;आमनन्ति च&rsquo; (ब्र.सू.१-२-३३) इति सूत्रव्याख्याने -</p>
<p>&lsquo;एनं पुरुषं द्युमूर्धत्वादिविशिष्टं वैश्वानरम् अस्मिन् उपासकशरीरे प्राणाहुत्याधारत्वाय</p>
<p>आमनन्ति च, &lsquo;तस्य ह वा एतस्यात्मनो वैश्वानरस्य मूर्धेव सुतेजाः&rsquo; इत्यादिना । अयमर्थः -</p>
<p>&lsquo;यस्त्वेतमेवं प्रादेशमात्रमभिविमानमात्मानं वैश्वानरमुपास्ते&rsquo; इति &lsquo;त्रैलोक्यशरीरस्य</p>
<p>परमात्मनः वैश्वानरस्य उपासनं विधाय, &lsquo;सर्वेषु लोकेषु&rsquo; इत्यादिना ब्रह्मप्राप्तिफलम्</p>
<p>उपदिश्य, अस्यैव उपासनस्य अङ्गभूतं प्राणाग्निहोत्रं, &lsquo;तस्य ह वा एतस्य&rsquo; इत्यादिना</p>
<p>उपदिशति । यः पूर्वम् उपास्यतया उपदिष्टो वैश्वानरः तस्य अवयवभूतान् द्व्यादित्यादीन्</p>
<p>सुतेजोविश्वरूपादिनामधेयान् उपासकशरीरे मूर्धादिपादान्तेषु सम्पादयति । <strong>मूर्धेव</strong> <strong>सुतेजाः</strong></p>
<p>उपासकस्य मूर्धा एव परमात्ममूर्धभूता द्यौः इत्यर्थः । <strong>चक्षुर्विश्वरूप</strong>: - आदित्यः इत्यर्थः ।</p>
<p><strong>प्राणः</strong> <strong>पृथग्वर्त्मा</strong> वायुः इत्यर्थः । <strong>सन्देहो</strong> <strong>बहुल:</strong> उपासकस्य मध्यकायः एव</p>
<p>परमात्ममध्यकायभूताकाशः इत्यर्थः । <strong>वस्तिरेव</strong> <strong>रयि:</strong> अस्य वस्तिरेव तदवयवभूताः</p>
<p>आपः इत्यर्थः । <strong>पृथिव्येव</strong> <strong>पादौ</strong> - अस्य पादावेव तत्पादभूता पृथिवी इत्यर्थः ।</p>
<p>एवमुपासकस्य शरीरे परमात्मानं त्रैलोक्यशरीरं वैश्वानरं संनिहितम् अनुसन्धाय</p>
<p>स्वकीयानि उरोलोमहृदयमन आस्यानि प्राणाहुत्याधारस्य परमात्मनो वैश्वानरस्य</p>
<p>वेदिबर्हिर्गार्हिपत्यान्वाहार्यपचनाहवनीयान् अग्निहोत्रोपकरणभूतान् परिकल्प्य प्राणाहुतेश्च</p>
<p>अग्निहोत्रत्वं परिकल्प्य एवंविधेन प्राणाग्निहोत्रेण परमात्मानं वैश्वानरम् आराधयेत् इति</p>
<p>&lsquo;उर एव <strong>बा</strong>दलामान <strong>बहिह्र</strong>दयं गार्हपत्यः&rsquo; इत्यादिना उपदिश्यते इति भाषितम् ।</p>
<p>उरःप्रभृतीनां वेद्यादित्वोपदेशश्च प्राणाहुतेः अगिहोत्रत्वसंपत्त्यर्थः इति, &lsquo;सम्पत्तेरिति</p>
<p>जैमिनिस्तथा हि दर्शयति&rsquo; (ब्र.सू.१-२-३२) इति सूत्रितम् । स य इदमविद्वानग्निहोत्रं</p>
<p>जुहोति&rsquo; (छां.उ.३-५-२४-१) इति दर्शिताग्निहोत्रत्वसम्पत्तेः हेतो: वेद्यादित्वोपदेशः इति</p>
<p>जैमिनि: मन्यते इति सूत्रार्थः । <strong>हृदयं</strong> <strong>गार्हपत्यः</strong> हृदयकमलावच्छिन्नजाठराग्निः गार्हपत्यः ।</p>
<p><strong>मनोऽन्वाहार्यपचनः</strong> । मनइन्द्रियावच्छिन्नजाठराग्निः दक्षिणाग्निः । <strong>आस्यमाहवनीय:</strong></p>
<p>आस्यावच्छिन्नजाठरः आहवनीयः इत्यर्थः । गार्हपत्यान्वाहार्यपचनादिपरिकल्पनस्य</p>
<p>सजातीयजाठर एव उचितत्वात् &lsquo;वैश्वानरस्य &lsquo;हृदयादिस्थस्य&rsquo; अग्नित्रयकल्पनं क्रियते&rsquo;</p>
<p>इति भाषितत्वाच्च उक्तः एवार्थः । अत्र च हृदयादिशब्दाः तत्तदवच्छिन्नजाठराग्नि-</p>
<p>शरीरकपरमात्मपर्यन्ताः इति द्रष्टव्यम् ॥</p>
<hr>
<p><strong>॥</strong> <strong>इति</strong> <strong>अष्टादशवण्डभाष्यम्</strong> <strong>॥</strong></p>
<hr>
<p><strong>एकोनविंशः</strong> <strong>खण्डः</strong></p>
<hr>
<p><strong>[प्राणाग्रिहोत्रस्य</strong> <strong>प्रथमाहुतिः]</strong></p>
<hr>
<p><strong>तद्यद्भक्तं</strong> <strong>प्रथममागच्छेत्</strong> <strong>,</strong> <strong>तद्धोमीयम्</strong> <strong>।</strong> <strong>स</strong> <strong>यां</strong> <strong>प्रथमामाहुतिं</strong> <strong>जुहुयात्</strong> <strong>तां</strong></p>
<p><strong>जुहुयात्</strong> <strong>प्राणाय</strong> <strong>स्वाहेति</strong> <strong>।</strong> <strong>प्राणस्तृप्यति</strong> <strong>॥१॥</strong></p>
<hr>
<p><strong>प्र-तद्&hellip;&hellip;होमीयम्</strong> <strong>।</strong> <strong>तत्</strong> - तस्य पुंस. <strong>यद्भक्तं</strong> यत् अन्नं भोजनकाले</p>
<p>प्रथमतः <strong>आगच्छेत्</strong> उपनयेत, तत् <strong>होमीयं</strong> होमसाधनम् । तेन होतव्यम् इत्यर्थः ।</p>
<p><strong>स</strong> <strong>यां&hellip;&hellip;प्राणस्तृष्यति</strong> । &lsquo;प्राणाय स्वाहा इति प्रथमायाम् आहुतौ हुतायां</p>
<p>प्राणः तृप्यति इत्यर्थः ॥</p>
<p><strong>[प्राणाहुतिजनिततृप्तिः]</strong></p>
<hr>
<p><strong>प्राणे</strong> <strong>तृप्यति</strong> <strong>चक्षुस्तृप्यति</strong> <strong>।</strong> <strong>चक्षुषि</strong> <strong>तृप्यत्यादित्यस्तृप्यति</strong> <strong>।</strong> <strong>आदित्ये</strong></p>
<p><strong>तृप्यति</strong> <strong>द्यौस्तृप्यति</strong> <strong>।</strong> <strong>दिवि</strong> <strong>तृप्यन्त्यां</strong> <strong>यत्किञ्च</strong> <strong>द्योश्चादित्यश्चाधितिष्ठतस्तत्तृप्यति</strong> <strong>।</strong></p>
<p><strong>तस्यानुतृप्तिं</strong> <strong>तृप्यति</strong> <strong>प्रजया</strong> <strong>पशुभिरनाद्येन</strong> <strong>तेजसा</strong> <strong>ब्रह्मवर्चसेनेति</strong> <strong>॥</strong> <strong>२</strong> <strong>॥</strong></p>
<hr>
<p><strong>प्र.-प्राणे&hellip;&hellip;तत्</strong> <strong>तृप्यति</strong> । एवं प्राणे तृप्ते सति क्रमात् चक्षुः, आदित्यः, द्यौश्च</p>
<p>तृप्यन्ति । ततश्चद्य्वादित्याभ्याम् अधिष्ठितं वस्तुजातञ्च तृप्यति इत्यर्थः । <strong>तस्यानुतृप्तिम्</strong></p>
<p>इत्यादि । तस्मिन् सर्वस्मिन् तृप्ते तस्य <strong>तृप्तिमनु</strong> - तृप्तेः पश्चात् प्रजापश्वादिभिः होताऽपि तृप्यति</p>
<p>इत्यर्थः । अत्र प्राणचक्षुरादिश्ब्दाः तत्तदभिमानिदेवतापराः; अचेतनानां तृप्तेः असम्भवादिति ॥</p>
<hr>
<p><strong>॥</strong> <strong>इति</strong> <strong>एकोनविंशखण्डभाष्यम्</strong> <strong>॥</strong></p>
<hr>
<p><strong>विंश-एकविंश-द्वाविंश-त्रयोविंशखण्डा:</strong></p>
<hr>
<p><strong>[द्वितीयाहुति:</strong> <strong>तज्जनिततृप्तिश्च]</strong></p>
<hr>
<p><strong>अथ</strong> <strong>यां</strong> <strong>द्वितीयां</strong> <strong>जुहुयात्,</strong> <strong>तां</strong> <strong>जुहुयात्</strong> <strong>व्यानाय</strong> <strong>स्वाहेति</strong> <strong>।</strong> <strong>व्यानस्तृप्यति</strong> <strong>॥</strong> <strong>१</strong> <strong>॥</strong></p>
<hr>
<p><strong>व्याने</strong> <strong>तृप्यति</strong> <strong>श्रोत्रं</strong> <strong>तृप्यति</strong> <strong>।</strong> <strong>श्रोत्रे</strong> <strong>तृप्यति</strong> <strong>चन्द्रमास्तृप्यति</strong> <strong>।</strong> <strong>चन्द्रमसि</strong></p>
<p><strong>तप्यति</strong> <strong>दिशस्तृप्यन्ति</strong> <strong>।</strong> <strong>दिक्षु</strong> <strong>तृप्यन्तीषु</strong> <strong>यत्किञ्च</strong> <strong>दिशश्चन्द्रमाश्चाधितिष्ठन्ति</strong> <strong>तत्</strong> <strong>तृप्यति</strong> <strong>।</strong></p>
<p><strong>तस्यानुतृप्तिं</strong> <strong>तृप्यति</strong> <strong>प्रजया</strong> <strong>पशुभिरन्नाद्येन</strong> <strong>तेजसा</strong> <strong>ब्रह्मवर्चसेनेति</strong> <strong>॥</strong> <strong>२</strong> <strong>॥</strong></p>
<hr>
<p><strong>[तृतीयाहुतिः</strong> <strong>तजनिततृप्तिश्च]</strong></p>
<hr>
<p><strong>अथ</strong> <strong>यां</strong> <strong>तृतीयां</strong> <strong>जुहुयात्,</strong> <strong>तां</strong> <strong>जुहुयात्</strong> <strong>अपानाय</strong> <strong>स्वाहेति</strong> <strong>।</strong> <strong>अपान:</strong></p>
<p><strong>तृप्यति</strong> <strong>॥</strong> <strong>१</strong> <strong>॥</strong></p>
<hr>
<p><strong>अपाने</strong> <strong>तृप्यति</strong> <strong>वाक्</strong> <strong>तृप्यति</strong> <strong>।</strong> <strong>वाचि</strong> <strong>तृप्यन्त्यामग्निस्तृप्यति</strong> <strong>।</strong> <strong>अग्नौ</strong> <strong>तृप्यति</strong></p>
<p><strong>पृथिवी</strong> <strong>तृप्यति।</strong> <strong>पृथिव्यां</strong> <strong>तृप्यन्त्यां</strong> <strong>यत्किञ्च</strong> <strong>पृथिवी</strong> <strong>चाग्निश्चाधितिष्ठतः</strong> <strong>तत्</strong></p>
<p><strong>तृप्यति</strong> <strong>।</strong> <strong>तस्यानुतृप्तिं</strong> <strong>तृप्यति</strong> <strong>प्रजया</strong> <strong>पशुभिरन्नाद्येन</strong> <strong>तेजसा</strong> <strong>ब्रह्मवर्चसेनेति</strong> <strong>॥</strong> <strong>२</strong> <strong>॥</strong></p>
<hr>
<p><strong>[चतुर्थाहुतिः</strong> <strong>तजनिततृप्तिश्च]</strong></p>
<hr>
<p><strong>अथ</strong> <strong>यां</strong> <strong>चतुर्थी</strong> <strong>जुहुयात्,</strong> <strong>तां</strong> <strong>जुहुयात्</strong> <strong>समानाय</strong> <strong>स्वाहेति</strong> <strong>।</strong> <strong>समानः</strong></p>
<p><strong>तृप्यति</strong> <strong>॥</strong> <strong>१</strong> <strong>॥</strong></p>
<hr>
<p><strong>प्र. -</strong> <strong>ब्रह्मवर्चसेन</strong> <strong>तेजसा</strong> - वृत्ताध्ययननिमित्ततेजसा इत्यर्थः । शिष्टं स्पष्टम् ॥</p>
<p>एवमुत्तरत्रापि दृष्टव्यम् ॥</p>
<hr>
<p><strong>समाने</strong> <strong>तृप्यति</strong> <strong>मनस्तृप्यति</strong> <strong>।</strong> <strong>मनसि</strong> <strong>तृप्यति</strong> <strong>पर्जन्यस्तृप्यति</strong> <strong>।</strong> <strong>पर्जन्ये</strong></p>
<p><strong>तृप्यति</strong> <strong>विद्युत्</strong> <strong>तृप्यति</strong> <strong>।</strong> <strong>विद्युति</strong> <strong>तृप्यन्त्यां</strong> <strong>यत्किञ्च</strong> <strong>विद्युञ्च</strong> <strong>पर्जन्यश्चाधितिष्ठतः</strong> <strong>तत्</strong></p>
<p><strong>तृप्यति</strong> <strong>।</strong> <strong>तस्यानुतृप्तिं</strong> <strong>तृप्यति</strong> <strong>प्रजया</strong> <strong>पशुभिरनाद्येन</strong> <strong>तेजसा</strong> <strong>ब्रह्मवर्चसेनेति</strong> <strong>॥</strong> <strong>२</strong> <strong>॥</strong></p>
<hr>
<p><strong>[पञ्चम्याहुतिः</strong> <strong>तजनिततृप्तिश्चः]</strong></p>
<p><strong>अथ</strong> <strong>यां</strong> <strong>पञ्चमीं</strong> <strong>जुहुयात्</strong> <strong>,</strong> <strong>तां</strong> <strong>जुहुयात्</strong> <strong>उदानाय</strong> <strong>स्वाहेति</strong> <strong>।</strong> <strong>उदानस्तृप्यति</strong> <strong>॥</strong> <strong>१</strong> <strong>॥</strong></p>
<hr>
<p><strong>उदाने</strong> <strong>तृप्यति&rsquo;</strong> <strong>वायुस्तृप्यति</strong> <strong>।</strong> <strong>वायौ</strong> <strong>तृप्यति</strong> <strong>आकाशस्तृप्यति</strong> <strong>।</strong> <strong>आकाशे</strong></p>
<p><strong>तृप्यति</strong> <strong>यत्किञ्च</strong> <strong>वायुश्चाकाशाश्चाधितिष्ठतः</strong> <strong>तत्</strong> <strong>तृप्यति</strong> <strong>।</strong> <strong>तस्यानुतृप्तिं</strong> <strong>तृप्यति</strong></p>
<p><strong>प्रजया</strong> <strong>पशुभिरन्नाद्येन</strong> <strong>तेजसा</strong> <strong>ब्रह्मवर्चसेनेति</strong> <strong>॥</strong> <strong>२</strong> <strong>॥</strong></p>
<p><strong>॥</strong> <strong>इति</strong> <strong>विंश-एकविंश-द्वाविंश-प्रयोविंशखण्डभाष्यम्</strong> <strong>॥</strong></p>
<hr>
<p><strong>चतुर्विशः</strong> <strong>खण्डः</strong></p>
<hr>
<p><strong>[वैश्वानराग्रिहोत्रस्य</strong> <strong>महिमा]</strong></p>
<hr>
<p><strong>स</strong> <strong>य</strong> <strong>इदमविद्वानग्निहोत्रं</strong> <strong>जुहोति,</strong> <strong>यथाङ्गारानपोह्य</strong> <strong>भस्मनि</strong> <strong>जुहुयात्</strong></p>
<p><strong>तादृक्</strong> <strong>तत्</strong> <strong>स्यात्</strong> <strong>॥</strong> <strong>१</strong> <strong>॥</strong></p>
<hr>
<p><strong>प्र. -</strong> <strong>स</strong> <strong>य&hellip;&hellip;जुहोति</strong> । उर:प्रभृतीनाम् अग्रिहोत्रोपकरणवेद्यादिताम् अजानन्</p>
<p>यः प्राणाग्निहोत्रम् अनुतिष्ठति इत्यर्थः । <strong>यथा&hellip;&hellip;स्यात्</strong> । तदनुष्ठानं भस्माहुतिसमानं</p>
<p>स्यात् इत्यर्थः । निष्फलमिति यावत् ॥</p>
<hr>
<p><strong>अथ</strong> <strong>य</strong> <strong>एतदेवं</strong> <strong>विद्वानग्रिहोत्रं</strong> <strong>जुहोति,</strong> <strong>तस्य</strong> <strong>सर्वेषु</strong> <strong>लोकेषु</strong> <strong>सर्वेषु</strong> <strong>भूतेषु</strong></p>
<p><strong>सर्वेष्वात्मसु</strong> <strong>हुतं</strong> <strong>भवति</strong> <strong>॥</strong> <strong>२</strong> <strong>॥</strong></p>
<hr>
<p><strong>प्र.-अथ</strong> <strong>य&hellip;&hellip;.भवति</strong> । सर्वेषु लोकेषु इत्यादिना सर्वात्मकभगवदाराधनेन</p>
<p>सर्वम् आराधितं भवति इति हुतप्रकर्षोक्तिः ॥</p>
<p><strong>[सर्वपाप्मप्रदाहरूपं</strong> <strong>फलम्</strong> <strong>]</strong></p>
<hr>
<p><strong>तद्यथेषीकातूलमग्नौ</strong> <strong>प्रोतं</strong> <strong>प्रदूयेत,</strong> <strong>एवं</strong> <strong>हास्य</strong> <strong>सर्वे</strong> <strong>पाप्मानः</strong> <strong>प्रदूयन्ते,</strong> <strong>य</strong></p>
<p><strong>एतदेवं</strong> <strong>विद्वानग्निहोत्रं</strong> <strong>जुहोति</strong> <strong>॥</strong> <strong>३</strong> <strong>॥</strong></p>
<hr>
<p><strong>प्र.</strong> <strong>तद्यथा&hellip;&hellip;&hellip;प्रदूयन्ते</strong> । यथा इषीकाया: मुञ्जान्तर्वर्तितृणविशेषस्य तूलम्</p>
<p>अग्रौ प्रक्षिप्तं सद्यो दह्यते, एवं सर्वाणि पापानि एतादृशविद्यापूर्वकप्राणाग्निहोत्रानुष्ठानेन</p>
<p>दग्धानि भवन्ति इत्यर्थः । ब्रह्मोपासनफलस्य सर्वपापप्रदाहस्य प्राणाग्निहोत्रे कीर्तनम्</p>
<p>अङ्गिफलेन अङ्गस्य स्तुत्यर्थम् । ततश्च अनेनापि प्राणाग्निहोत्रस्य वैश्वानरविद्याङ्गत्वं ज्ञापितं</p>
<p>भवति ॥</p>
<p><strong>तस्मादु</strong> <strong>हैवंवित्</strong> <strong>यद्यपि</strong> <strong>चण्डालायोच्छिष्टं</strong> <strong>प्रयच्छेत्,</strong> <strong>आत्मनि</strong> <strong>हैवास्य</strong></p>
<p><strong>तद्वैश्वानरे</strong> <strong>हुतँ</strong> <strong>स्यादिति</strong> <strong>।</strong> <strong>तदेष</strong> <strong>श्लोकः</strong> <strong>॥</strong> <strong>४</strong> <strong>॥</strong></p>
<hr>
<p>**प्र-**वैश्वानरविद्यां स्तौति - <strong>तस्मादु&hellip;&hellip;स्यादिति</strong> । उच्छिष्टप्रदानायोग्याय</p>
<p>चण्डालाय उच्छिष्टप्रदानमपि वैश्वानरे सर्वभूतात्मनि अन्नं जुहोमि इति बुद्ध्या अनुष्ठितत्वात्</p>
<p>नाधर्माय भवति इत्यर्थः ।</p>
<p><strong>तदेष</strong> <strong>श्लोकः</strong> <strong>।</strong> <strong>तत्</strong> - उक्तप्राणाग्निहोत्रविषये एषः श्लोकः श्रूयते इत्यर्थः ॥</p>
<hr>
<p><strong>यथेह</strong> <strong>क्षुधिता</strong> <strong>बाला</strong> <strong>मातरं</strong> <strong>पर्युपासते</strong> <strong>।</strong> <strong>एवं</strong> <strong>सर्वाणि</strong> <strong>भूतान्यग्निहोत्रमुपासत</strong></p>
<p><strong>इत्यग्निहोत्रमुपासत</strong> <strong>इति</strong> <strong>॥</strong> <strong>५</strong> <strong>॥</strong></p>
<hr>
<p><strong>॥</strong> <strong>इति</strong> <strong>चतुर्विशः</strong> <strong>खण्डः</strong> <strong>॥</strong></p>
<hr>
<p><strong>॥</strong> <strong>इति</strong> <strong>पञ्चमः</strong> <strong>प्रपाठकः</strong> <strong>समाप्तः</strong> <strong>॥</strong></p>
<p><strong>प्र. -</strong> <strong>यथेह&hellip;&hellip;उपासते</strong> <strong>।</strong> <strong>यथा</strong> बुभुक्षिताः <strong>बालाः</strong>, कदा माता अन्नं प्रयच्छति</p>
<p>इति <strong>मातरं</strong> परित: <strong>उपासते,</strong> <strong>एवं</strong> <strong>सर्वाणि</strong> <strong>भूतानि</strong> एवंविदः <strong>प्राणाग्निहोत्रमुपासते</strong></p>
<p>इति विदुषः प्राणाग्निहोत्रस्तुत्यर्थः अयं श्लोकः इत्यर्थः । द्विरुक्तिः अध्यायपरिसमाप्त्यर्था ।</p>
<p>एतत्खण्डान्तर्गतवाक्यविषयकमधिकरणम् उपन्यस्यते समन्वयाध्याये -</p>
<p>&lsquo;यस्त्वेतमेवं प्रादेशमात्रमभिविमानमात्मानं वैश्वानरमुपास्ते&rsquo; इत्यत्र श्रुतस्य वैश्वानरशब्दस्य</p>
<p>नार्थो निर्णेतुं शक्यः । &lsquo;अयमग्निर्वैश्वानरो येनेदमन्नं पच्यते&rsquo; (बृ.उ.७-९-१) इति</p>
<p>वैश्वानरशब्दस्य जाठरे अग्नावपि प्रयोगदर्शनात् ; &lsquo;विश्वस्मा अग्निं भुवनाय देवाः,</p>
<p>वैश्वानरं केतुमह्नामकृण्वन्&rsquo; (ऋ.सं.१०-८८-१२) इति भूततृतीयेऽपि प्रयोगदर्शनात्</p>
<p>&lsquo;वैश्वानरस्य सुमतौ स्याम राजा हि किं भुवनानामभिश्रीः&rsquo; (ऋ.सं.१-९८-१) इति</p>
<p>देवतायामपि प्रयोगदर्शनात् &lsquo;तदात्मन्येव &lsquo;अग्नौ वैश्वानरे प्रास्यति स एष वैश्वानरो</p>
<p>विश्वरूपः प्राणोऽग्निरुदयते&rsquo; (प्र.उ.१-७) इति परमात्मन्यपि प्रयोगदर्शनात् । अत: नार्थो</p>
<p>निर्णेतुं शक्य इति पूर्वपक्षे प्राप्ते - उच्यते - &lsquo;वैश्वानरः साधारणशब्दविशेषात्&rsquo; (ब्र.सू.१-२-२५)</p>
<p>वैश्वानरः परमात्मा । साधारणस्य वैश्वानरशब्दस्य परब्रह्मासाधारणैः &lsquo;को न आत्मा</p>
<p>किं ब्रह्म&rsquo; (छां.उ.५-११-१) &lsquo;सर्वेषु लोकेषु सर्वेषु भूतेषु सर्वेषु आत्मसु अन्नमत्ति&rsquo;</p>
<p>(छां.उ.५-१८-१) &lsquo;तद्यथा इषीकतूलमग्नौ प्रोतं प्रदूयेत, एवं हास्य सर्वे पाप्मानः प्रदूयन्ते&rsquo;</p>
<p>इति वाक्यश्रुतात्मत्वब्रह्मत्वब्रह्मप्राप्तिफलकोपासन-विषयत्वसर्वपापप्रदाहकत्वादिधर्मः</p>
<p>विशेष्यमाणत्वात् ।</p>
<p>&lsquo;स्मर्यमाणमनुमानं स्यादिति&rsquo; (ब्र.सू.१-२-२६) । &lsquo;अग्निर्मूर्धा चक्षुषी चन्द्रसू<strong>र्यो</strong></p>
<p>दिशः श्रोत्रे वाग्विवृताश्च वेदाः । वायुः प्राणो हृदयं विश्वमस्य प<strong>भ्द्यां</strong> पृथिवी ह्येष</p>
<p>सर्वभूतान्तरात्मा&rsquo; (मुं.उ.२-१-४) इति आथर्वणादिषु परमात्मसम्बन्धितया निर्दिष्टं रूपम्</p>
<p>अस्यां विद्यायां तदिदमिति स्मर्यमाणं प्रत्यभिज्ञायमानं वैश्वानरस्य परमात्मत्वेऽनुमानं ज्ञापकं</p>
<p>स्यादित्यर्थः । अग्निरिह द्युलोकः । &lsquo;असो वाव लोको गौतमाग्निः&rsquo; (छां.उ.५-४-१)</p>
<p>इत्यादिश्रुतेः ।</p>
<p>&lsquo;शब्दादिभ्योऽन्तःप्रतिष्ठानाञ्च नेति चेन्न तथा दृष्टयुपदेशादसम्भवात् पुरुषमपि</p>
<p>चैनमधीयते&rsquo; (ब्र.सू.१-२-२७) । अग्निरहस्ये वैश्वानरविद्याप्रकरणे ‘स एषोऽगिर्वैश्वानरो</p>
<p>यत्पुरुषः&rsquo; (शत.ब्रा.१०-६-१-११) इति वैश्वानरशब्दसमानाधिकरणाग्निशब्दश्रवणात्</p>
<p>अग्नित्रयपरिकल्पनप्राणाहुत्याधारत्वरूपजाठराग्निलिङ्गाञ्च । वाजसनेयके &lsquo;स यो हवैतमेवमग्निं</p>
<p>वैश्वानरं पुरुषविधं पुरुषेऽन्तः प्रतिष्ठितं वेद&rsquo; (शत.ब्रा.१०-६-१-११) इति पुरुषान्तः</p>
<p>प्रतिष्ठितत्वश्रवणाञ्च जाठरः एव भवितुमर्हतीति चेत् - न । परमात्मलिङ्गानामिह सत्वेन</p>
<p>अग्निशब्दलिङ्गानां तच्छरीरकपरमात्मोपासनपरतयाऽपि उपपत्तेः । तथा दृष्ट्व्युपदेशात् ।</p>
<p>तथोपासनस्य उपदिष्टत्वात् इत्यर्थः । त्रैलोक्यशरीरकत्वादीनां च परमात्मधर्माणां</p>
<p>जाठरेऽसम्भवात् । वाजसनेयके &lsquo;स एषोऽग्निर्वैश्वानरो यत्पुरुषः (शत.बा.१०-६-१-११)</p>
<p>इति पुरुषशब्दश्रवणात् ।</p>
<p>&ldquo;भगवानिति शब्दोऽयं तथा पुरुष इत्यपि ।</p>
<p>निरुपाधी च वर्तेते वासुदेवे सनातने ॥&rdquo; (पाद्मोत्तर.६-२५४-६६)</p>
<p>इति निरुपाधिकपुरुषत्वस्य अन्यत्र असम्भवात् अचेतने जाठराग्नौ सर्वात्मना &lsquo;असम्भवात्&rsquo;</p>
<p>न जाठराग्निः ।</p>
<p>&lsquo;अत एव न देवता भूतं च&rsquo; (ब्र.सू.१-२-२८) । उक्तैरेव हेतुभिः भूततृतीयदेवता-</p>
<p>विशेषयोरपि न प्रसक्तिः इत्यर्थः ।</p>
<p>एवं सूत्रकारः अनित्रयपरिकल्पनादिजाठराग्न्याद्यनन्यथासिद्धलिङ्गै :</p>
<p>&lsquo;प्राणस्तथानुगमात्&rsquo; (ब्र.सू.१-१-२९) इत्यधिकरणोक्तन्यायेन जाठराग्निविशिष्टः प्ररमात्मैव</p>
<p>इह उपास्य इति तथा दृष्ट्युपदेशात्&rsquo; इति सूत्रखण्डेन सिद्धान्तम् आविष्कृत्य लिङ्गान्यथासिद्धिं</p>
<p>सम्भावयतः जैमिनेः अग्निशब्दनिर्वाहप्रकारं - दर्शयति &lsquo;साक्षादप्यविरोधं जैमिनिः&rsquo;</p>
<p>(ब्र.सू.१-२-२९) । &lsquo;मामुपास्व&rsquo;, प्राणोऽस्मि प्रज्ञात्मा&rsquo; इत्यादिशब्दवत् अग्निशब्दस्य</p>
<p>अपर्यवसानवृत्त्या न तच्छरीरकपरमात्मपरत्वम् आश्रयणीयम्, अग्नं नयतीति अग्निः</p>
<p>इति योगव्युत्पत्या अग्निशब्दस्य अग्निव्यवधानमन्तरेण साक्षादेव परमात्मपरत्वसम्भवं जैमिनिराचार्यो</p>
<p>मन्यते । अत्र व्यासार्यै: अग्निलिङ्गे विद्यमाने अग्निशब्दस्य अपर्यवसानवृत्त्या&rsquo;</p>
<p>अग्निशरीरकपरमात्म परत्वमेव उचितम् । तादृशानन्यथासिद्धलिङ्गराहित्यस्थले अयमपि</p>
<p>न्यायः अस्तीति व्युत्पादनार्थमिह एतत् उपन्यस्तम् । न तु प्रकृतोपयुक्ततया इत्युक्तम् ।</p>
<p>&lsquo;अभिव्यक्तरित्याश्मरथ्यः&rsquo; (ब्र.सू.१-२-३०), &lsquo;अनुस्मृतेर्बादरिः&rsquo; (ब्र.सू.१-२-३१),</p>
<p>&lsquo;सम्पत्तेरिति जैमिनिस्तथाहि दर्शयति&rsquo; (ब्र.सू.१-२-३२), &lsquo;आमनन्ति चैनमस्मिन्&rsquo;</p>
<p>(ब्र.सू.१-२-३३) इति चत्वार्यपि सूत्राणि पूर्वत्र व्याख्यातानि । अत: वैश्वानरः परमात्मा</p>
<p>इति स्थितम् ।</p>
<p>तथा गुणोपसंहारपादे - द्युमूर्धादिव्यस्तोपासनेषु औपमन्यवादिभिः उक्तेषु, अत्त्यन्नं,</p>
<p>पश्यति प्रियं, भवत्यस्य ब्रह्मवर्चसं कुले, य एतमेवमात्मानं वैश्वानरमुपास्ते&rsquo; इति</p>
<p>व्यस्तोपासनेषु फलश्रवणात् व्यस्तोपासनमेव प्रामाणिकम् । &lsquo;यस्त्वेतमेवं</p>
<p>प्रादेशमात्रमभिविमानमात्मानं वैश्वानरमुपास्ते, &lsquo;स सर्वेषु लोकेषु सर्वेषु भूतेषु सर्वेषु</p>
<p>आत्मसु अन्नमत्ति&rsquo; इति व्यस्तोपासनसमुदायानुवा<strong>द्र:</strong> एव । न तु समस्तोपासनविधिः ।</p>
<p>अथवा अनेन वाक्येन समस्तोपासनमपि विधीयते । अत: द्वयमपि प्रामाणिकम् ।</p>
<p>अल्पफलार्थिभिः व्यस्तोपासनं &lsquo;कर्तव्यम्&rsquo; इति पूर्वपक्षे प्राप्ते - उच्यते - &lsquo;भूम्नः क्रतुवज्यायस्त्वं</p>
<p>तथा हि दर्शयति&rsquo; (ब्र.सू.३-३-५५)। भूम्नः सामस्त्यस्य ज्यायस्त्वं प्रामाणिकत्वम् ।</p>
<p>तथा हि दर्शयति श्रुतिः व्यस्तोपासने अनर्थे ब्रुवती, &lsquo;मूर्धा ते व्यपतिष्यद्यन्मां नागमिष्यः&rsquo;</p>
<p>इत्यादिना । न चेदं न हि निन्दान्यायेन&rsquo; समस्तोपासनप्रशंसार्थमेव किं न स्यादिति</p>
<p>वाच्यम् । अग्निहोत्रं प्रकृत्या श्रुतेन, &lsquo;ज<strong>र्ति</strong>लयवाग्वा वा जुहुयात्, गवधुकयवाग्वा वा</p>
<p>जुहुयात्, न ग्राम्यान् पशून् हिनस्ति नारण्यान्&rsquo; इति वाक्येन ज<strong>र्ति</strong>लगवेधुकशब्द-</p>
<p>वाच्यारण्यतिलारण्यगोधूमकृतयवाग्वोः विकल्पेन अग्निहोत्राहु<strong>तौ</strong> द्रव्यत्वविधाने</p>
<p>विस्पष्टलिङ्गप्रत्ययेन ग्राम्यारण्यपशुहिंसारहिततया तयोः स्तवने च प्रतीयमानेऽपि &lsquo;अथो</p>
<p>खल्वाहुः अनाहु<strong>तिर्वै</strong> <strong>जर्ति</strong>लाश्च गवेधुकाश्च, पयसाऽग्निहोत्रं जुहुयात्&rsquo; इति तदनन्तरं</p>
<p><strong>जर्ति</strong>लादिप्रतिक्षेपेण पयोविधिदर्शनात् तदेकवाक्यतया &lsquo;<strong>जर्ति</strong>लयवाग्वा जुहुयात्&rsquo; इत्यादेः</p>
<p>ग्राम्यारण्यपशुहिंसारहित्येन प्रशस्ततया होमार्हाः अपि <strong>जर्ति</strong>लागवेधुकाश्च यदपेक्षया</p>
<p>दुष्टाः, तत् पयः एव प्रशस्तम् इति पयःस्तुत्यर्थत्वं एकवाक्यतानुरोधादिति, &lsquo;नचेदन्यं</p>
<p>प्रकल्पयेत् प्र<strong>कॢ</strong>प्तावर्थवादः स्यात्&rsquo; (पू.मी.सू.१०-८-४-७) इति पूर्वतन्त्राधिकरणे</p>
<p>किञ्चिद्विधिपूर्वकं तन्निन्दायां विध्यन्तरश्रवणे सति तदेकवाक्यतानुरोधात् पूर्वप्रवृत्तयो:</p>
<p>विधिनिन्दयोः तदर्थवादत्वम् इति समर्थितम् । तद्वदेव इहापि युक्तम् ।</p>
<p>ननु <strong>जर्ति</strong>लगवेधुकयोः पयसा सह सम्बन्धाभावात् <strong>जर्ति</strong>लगवेधुकयवागूविधानयोः</p>
<p>अर्थवादतयैव विध्येकवाक्यता समर्थनीया इति तत्र तथास्तु नाम । इह तु - भूमविद्यायां</p>
<p>नामादीनां सत्येन ब्रह्मणा सह भूयस्त्वावधित्वेन सम्बद्धानां प्रासङ्गिकतदुपासनाविधिवत्</p>
<p>समस्तोपासनविषयेण वैश्वानरात्मना <strong>व्द्या</strong>दित्यादीनां तदवयवत्वेन सम्बद्धानां</p>
<p>प्रासङ्गिकोपासनविधिः किं न स्यादिति चेत् - मैवम् । व्यस्तोपासननिन्दनेन, &lsquo;मूर्धात्वेष</p>
<p>आत्मन इति होवाच&rsquo; इत्यादिवाक्येषु तुशब्दकृतेन <strong>व्द्या</strong>दित्यादीनां स्वतन्त्रोपास्यत्वव्यवच्छेदेन,</p>
<p>&lsquo;तान् होवाचैते वै खलु यूयं पृथगिवेममात्मानं वैश्वानरं विद्वांसोऽन्नमत्थ&rsquo; इति व्यस्तोपासनानां</p>
<p>भ्रममूलत्वोद्धाटनेन भूमविद्यावैषम्यस्य बहुविधस्य सत्त्वेन <strong>जर्ति</strong>लयवागून्यायस्यैव आत्र प्रत्यौ<strong>चित्यात्</strong></p>
<p>क्रतुवत् । यथा &lsquo;वैश्वानरं द्वादशकपालं निर्व<strong>पे</strong>त्पुत्र जाते&rsquo; इति विहितस्य क्रतो: &lsquo;यदष्टाकपालो</p>
<p>भवति&rsquo; इत्यादिः अर्थवादः, न तु अष्टाकपालादिद्रव्यविधायकः, एवम् अत्यन्नं पश्यति प्रियम्</p>
<p>इत्यादिश्रवणमपि अर्थवादः एवैति स्थितम् । प्रकृतमनुसरामः ॥</p>
<hr>
<p><strong>॥</strong> <strong>इति</strong> <strong>पञ्चमप्रपाठकप्रकाशिका</strong> <strong>।&rdquo;</strong></p>
<hr>
<p><strong>॥</strong> <strong>इति</strong> <strong>पञ्चमप्रपाठकभाष्यम्</strong> <strong>समाप्तम्</strong> <strong>॥</strong></p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_sAma/tANDyam/ChAndogyopaniShat/rangarAmAnujaH/09_pa/">छान्दोग्योपनिषत् पञ्चमः प्रपाठकः-खण्डः 10-24 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: छान्दोग्योपनिषत् पञ्चमः प्रपाठकः-खण्डः 10-24</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2023 May 14 02:46:18 UTC. (<a href="http://google.com/search?q=02%3a46%3a18%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
